@ انتساب


دیس کے اُن نوجوانوں کے نام 
جو
یبوست آمیز چائے کی گرم گرم چسکیوں کے بجائے ٹھنڈے میٹھے دہی کی حیات افزاء نقرئی پھٹکیوں سے محبت رکھتے ہیں۔@ 




ترتیب


-        ۱۔دہی کا تعارف        ۵
-        ۲۔ سر کی بیماریاں        ۴۰
-        ۳۔ آنکھوں کی بیماریاں        ۴۴
-        ۴۔ معدہ کی بیماریاں        ۴۷
-        ۵۔ جگر کی بیماریاں        ۴۹
-        ۶۔ آنتوں کی بیماریاں        ۵۴
-        ۷۔گردہ اور مثانہ کی بیماریاں        ۶۸
-        ۸۔ مقعد کی بیماریاں        ۷۳
-        ۹۔ جلد کی بیماریاں        ۷۴
-        ۱۰۔ متفرقات        ۸۵
-        ۱۱۔ کشتہ جات        ۹۶
---




خواص دہی


   پہلا باب  


& دھی کا تعارف


@ مختلف نام
         اردو          دہی          بنگلہ          دوہی یا دھوں رد 
         پشتو          ماستہ          سندھی          دوئی
        پنجابی          دہی          بلوچی         مستگ 
        فارسی          جغرات‘دوغ         عربی          قاتق ۔ لبن الحامض 
        ترکی          فتق          یونانی          ایرن 
        ہندی          دہی مٹھا          سنسکرت          پرگولر
        انگریزی          کرڈ (CURD)   @ 


@ دہی کی تعر یف
 جما ہوا دودھ جس میں قدرے ترشی بھی پائی جائے‘ دہی کہلاتا ہے۔ دہی ہماری خوراک کو نہ صرف مزیدار اور مرغوب طبع بناتا ہے۔ بلکہ ہماری صحت کو برقرار اور قائم رکھتا ہے اور ہمیں مختلف امراض سے بچاتا ہے۔ دہی جمانے کے مختلف طریقے بیان کرنے سے پیشتر ہم یہ بتا دینا ضروری سمجھتے ہیں کہ دودھ کے دہی میں منتقل ہوتے وقت دودھ میں کیا کیا کیمیائی تبدیلیاں رونما ہوتی ہیں اور دودھ کیسے دہی کی صورت میں تبدیل ہو جاتا ہے۔@ 
@ دھی کیسے بنتا ہے؟
 اس حقیقت سے آپ بخوبی واقف ہیں کہ دودھ میں مختلف قسم کے جراثیم پائے جاتے ہیں۔ جو اپنی اپنی نوعیت کے اعتبار دودھ کے اجزاء میں خاص قسم کی کیمیائی تبدیلیاں پیدا کرتے ہیں اور اس لحاظ سے ان جراثیم کو ذیل کی اقسام میں منقسم کیا جا سکتا ہے۔
(۱)         دودھ کے روغنی اجزاء کو متفرق کرنے والے جراثیم۔
(۲)         دودھ کے اجزائے جبنیہ کو فاسد کرنے والے جراثیم۔
(۳)          دودھ کے اجزائے شکریہ کو ترشی اور تیزابیت میں مبدل کرنے والے جراثیم۔
 ان میں بعض جراثیم ایسے بھی پائے جاتے ہیں جو کہ سرکہ پیدا کرتے ہیں اور بعض ایسی ٹک ایسڈ (Acetic Acid ) اور لیکٹک ایسڈ (Lactic Acid) ترشی پیدا کرتے ہیں۔ ان کے اس عمل اور کیمیائی تبدیلی سے دودھ میں ترشی کی ایک خاص مقدار پیدا ہو جاتی ہے اور لا محالہ دودھ کے اجزاء جبنیہ جم جاتے ہیں۔ بس دودھ کو پھاڑنے یا جمانے والی چیز بھی جراثیم کی ترشی ہے جو چند گھنٹوں کے اندر اس کے اجزائے شکریہ کو لیکٹک ایسڈ (Lactic Acid) میں منتقل کر دیتی ہے اور اتنی ترشی پیدا ہو جاتی ہے کہ دودھ کے اجزائے جبنیہ جم جاتے ہیں۔ اور دودھ کی اسی حالت کو ہم دہی کے نام سے موسوم کرتے ہیں۔@ 
@ دھی کے فوائد
 دنیا کے بیشتر حصوں میں دہی کو ایک بہترین غذا تسلیم کیا گیا ہے۔ اس سے بچوں کے دست‘ مرض سل‘ اعصاب کی کمزوری اور آنتوں کا ورم زائل ہو جاتا ہے اور مسلسل کئی روز تک کے استعمال سے استعمال کنندہ کا وزن بھی بڑھ جاتا ہے۔ ایسے لوگوں کو اپنی تسلی و تشفی کرنے کے لیے خواص دھی کا علی العموم اور دہی اور اس کے افعال و خواص کا علی الخصوص مطالعہ کرنا چاہیے۔ نیز دہی کے استعمال میں مندرجہ ذیل امور کا خاص طور پر لحاظ کرنا چاہیے۔ اگر آپ ان پر سختی سے پابند ہو گئے تو کوئی وجہ نہیں کہ صحیح نتائج پر نہ پہنچیں۔@ 
@ ہدایات
(۱)         زیادہ کھٹا دہی کام میں نہ لائیں۔ اس میں غذائیت کم پائی جاتی ہے۔
(۲)         دھی بازار کے کھلے کونڈے کا نہ ہونا چاہیے۔ جن میں مکھیاں غلاظت کی تہ بچھاتی رہتی ہیں۔ بلکہ نہایت عمدگی اور صفائی سے بند کیا گیا ہو۔ جو بیماری کے جراثیم کو ہلاک کرنے کی طاقت رکھتا ہو۔
(۳)         دہی کی ولایتی ٹکیوں سے بھی پرہیز کریں۔ کیونکہ ان کا کھانا بھی مضرت سے خالی نہیں۔
(۴)         جن لوگوں کے معدہ میں ترشی کا وجود پہلے ہی سے زیادہ ہو انہیں دہی ہرگز استعمال نہ کرائیں۔@ 
@ تاریخ
 دہی کا استعمال برصغیر میں عہد قدیم ہی سے چلا آتا ہے۔ چنانچہ آریہ قوم کی بہترین و نفیس اغذیات کا جزو اعظم دہی اور دودھ ہی ہوا کرتا تھا۔ رامائن کے زمانہ میں بھی اس کا رواج تھا۔ چنانچہ ’’بال کانڈ‘‘ کا مندرجہ ذیل دوھا اس کی بین اور کھلی ہوئی دلیل ہے۔
بھوجن کرت چپل پت اِت اُت اوسر پائے
بھاج چلے کلکات مکھ دودھ دوہن لپٹائے
علاوہ ازیں جناب رام سروپ بھٹنا گر رقم طراز ہیں کہ شری کرشن جی مہاراج کے زمانہ میں دہی کو وہی مرتبہ حاصل تھا جو آج کل گرم چائے اور بسکٹ کو ہے۔ اس زمانہ میں ہر وقت کے کھانے میں یہ لازمی طور پر دستر خوان پر موجود ہوتا تھا۔ مہمان کی خاطر مدارات اس سے ہوتی تھی۔ یہی سبب تھا کہ اس زمانے کے لوگ با ہمت طاقت ور اور بہادر ہوتے تھے۔ مگر جس دن سے دہی کے بجائے دیگر اشیاء کا استعمال جاری ہوا ہے۔ اس وقت سے بہادری اور حوصلہ مندی کافور ہو گئی ہے۔@ 
@ برصغیر میں د ہی کا استعمال
 اگرچہ برصغیر کے شہروں میں دہی کی جگہ مغرب کے مرغوب ناشتہ گرم چائے اور بسکٹ نے لے لی ہے۔ تاہم بعض بعض شہروں اور خصوصاً پنجاب کے قصبہ جات میں اب بھی دہی  بسکٹ اور گرم چائے کے پہلو بہ پہلو استعمال کیا جاتا ہے۔ شہروں کو چھوڑ کر دیہات میں دہی اور چھاچھ بکثرت استعمال کی جاتی ہے۔ چنانچہ صوبہ سندھ اور ریاست بہاول پور میں موخر الذکر کا بہت رواج ہے۔ کسان پانچ پانچ اور سات سات کی تعداد میں جمع ہو کر کچھ روٹیاں اور ایک بہت بڑے پیالہ میں چھاچھ بھر لیتے ہیں۔ ایک لقمہ روٹی کا کھاتے ہیں اور پیالہ مذکور سے جُرعہ جُرعہ چھاچھ پیتے ہیں۔ پنجاب کے اکثر زمین دار صبح کی روٹی چھاچھ سے کھاتے ہیں اور چھاچھ صبح کے سالن کا نعم البدل شمار ہوتی ہے۔ راجپوتانہ میں بھی چھاچھ ایک خصوصی طعام کی شکل میں (جسے وہاں کے لوگ ’’ربڑی‘‘ کے نام سے موسوم کرتے ہیں بخوبی استعمال کی جاتی ہے اور یہ اس گرم علاقہ کی نہایت ٹھنڈی غذا خیال کی جاتی ہے۔ صوبجات متحدہ آگرہ و اودھ کے بیشتر حصوں کے زمین داروں میں بھی چھاچھ ان کی غذا کا جزو اعظم ہے۔ چنانچہ صبح کے وقت یہ لوگ چھاچھ دھوپ میں رکھ دیتے ہیں۔ شام کے وقت اس چھاچھ کو ایک ہنڈیا میں آگ پر چڑھاتے ہیں۔ پھر باجرے کا دلیہ اس میں تھوڑا تھوڑا ڈالتے ہیں اور لکڑی کے چمچے سے ہلاتے جلاتے رہتے ہیں۔ تا کہ گرہ اور گانٹھیں نہ پڑنے پائیں۔ جب یہ پک جاتا ہے تو اتار لیتے ہیں۔ ان کے ہاں اس کا نام ’’مہیری‘‘ اور گھات ہے۔ اس میں سے حسب ضرورت شام کو کھا لیتے ہیں اور باقی ماندہ کو بحفاظت رکھ دیتے ہیں۔ صبح کے وقت یہ طعام مثل برف کے جما ہوتا ہے۔ مرفع الحال اور آسودہ لوگ اس سے دودھ یا دہی کے ساتھ شوق فرماتے ہیں۔مگرعامتہ الناس اور غریب تازہ چھاچھ سے کھاتے ہیں۔
 ان لوگوں کا بیان ہے کہ مہیری صبح کے وقت کھا لینے سے دن بھر پیاس نہیں لگتی اور اگر پیاس لگے بھی تو بہت تھوڑی اور غیر محسوس سی نیز پیشاب صاف اور کھل کر آتا ہے۔ متواتر کئی روز استعمال کرنے سے جگر اور مثانہ کی حرارت زائدہ زائل ہو جاتی ہے۔ مختلف اقسام کی ٹھنڈائیوں اور سردائیوں سے جو امیر اور شہری لوگ استعمال کرتے ہیں بدرجہا بہتر ہے اور موسم گرما کی ایک فرحت بخش غذا ہے۔ بیکانیر اور پنجاب کے جنوب مغربی اضلاع کے لوگ بھی چھاچھ کو اسی طریق سے استعمال کرتے ہیں اور اس کھانے کو اپنی اصطلاح میں ربڑی کے نام سے نامزد کرتے ہیں۔ راجپوتانہ بیکانیر‘ سندھ اور بہاولپور کے لوگوں کی طرح پنجاب کے لوگ بھی چھاچھ اور دہی کا استعمال بخوبی اور کثرت سے کرتے ہیں اور اگر یہ بھی کہہ دیا جائے کہ پنجابی چھاچھ اور دھی کو تمام صوبہ جات کے لوگوں سے زیادہ کھاتے اور پیتے ہیں تو بے جا نہ ہو گا۔@ 
@ ایک لمحہ فکر یہ
برصغیر کے باشندوں کو جب تک دودھ اور چھاچھ استعمال کرنے کو ملتے رہے۔ اس وقت تک ان کی موجودہ صحت و طاقت قابل رشک رہی۔ جوں جوں اور جہاں جہاں متبرک اشیاء کا استعمال کم ہونے لگا صحت و طاقت نے بھی ساتھ چھوڑنا شروع کر دیا۔ چنانچہ آگرہ‘ اودھ‘ پنجاب‘ سندھ‘ بہاولپور اور راجپوتانہ وغیرہ میں جہاں دہی اور چھاچھ کا استعمال بطور صحت‘ اکل و مشروب کیا جاتا ہے۔ وہاں کے باشندے ازروئے جسامت طاقت اور صحت و تندرستی‘ ملک کے باقی باشندوں سے ممتاز نظر آئیں گے۔ یہی وجہ ہے کہ حکومت بھی انہی علاقہ جات کے شیر مرد نوجوانوں کو پولیس اور فوج میں زیادہ جگہ دیتی ہے۔ اور وہ قدو قامت کے موافق جفاکش‘ دلیر اور بہادر سپاہی ثابت ہوتے ہیں۔
دھی اور تحقیقات جد یدہ
دور حاضرہ کے جمیع سائنسدان اس بات پر متفق ہیں کہ ’’تندرست بچے کی آنتوں میں سوائے دہی پیدا کرنے والے جراثیم کے کسی قسم کے جراثیم نہیں ہوتے۔ مگر اس کی عمر جوں جوں زیادہ ہوتی جاتی ہے۔ دہی پیدا کرنے والے جراثیم کم ہوتے جاتے ہیں اور غذا کو سٹرانے والے جراثیم زیادہ ہوتے جاتے ہیں۔‘‘
غذا کے متعلق پوری واقفیت رکھنے والے ایک فرانسیسی سائنسدان میچ نکف کا قول ہے کہ جیسے جیسے آدمی کی عمر میں اضافہ ہوتا جاتا ہے۔ ویسے ویسے ہی غذا کی نالی میں نقصان پہنچانے والے جراثیم بھی گھر کرتے جاتے ہیں اور ان کے بدن سے نکلا ہوا زہر خون میں مل کر پڑھاپے کے آثار پیدا کرتا ہے۔ یہ خیال پیدا ہوتے ہی مذکورہ بالا فرانسیسی عالم کے ذہن میں آیا کہ اگر یہ جراثیم بدن سے دور ہو جائیں تو ممکن ہے کہ انسان جلد بوڑھا نہ ہونے پائے۔ لہٰذا انہوں نے بے حد غور و خوض کے بعد یہ نتیجہ اخذ کیا کہ اگر غذا کے ساتھ دہی کا استعمال کیا جائے تو اس کی ترشی مذکورہ بالا جراثیم کو ختم کر دے گی۔ مگر تجربے کے بعد یہ ثایت ہوا کہ دہی کے جراثیم غذا کی نالی میں جا کر مر جاتے ہیں کیونکہ جراثیم ھذا محض ۷۵ڈگری فارن ہیٹ کی گرمی برداشت کر سکتے ہیں اور غذا کی نالی میں ۲ء ۹۸ کی حرارت موجود رہتی ہے۔ الغرض اس فرانسیسی سائنسدان نے مختلف قسم کے تجربات نقصان پہنچانے والے جراثیم کو ختم کرنے کے لیے کیے۔ مگر اس کو کامیابی نہ ہوئی۔ آخر کار اس کو پتہ چلا کہ بلغاریہ میں ایسے جراثیم موجود ہیں جو نقصان دہ جراثیم کو بدن سے دفع کر دیتے ہیں اور ۱۲۰ درجے کی گرمی کو برداشت کر سکتے ہیں۔ چنانچہ وہ بلغاریہ گیا اور وہاں سے اس کو ایسے جراثیم ملے جن کے ذریعے جو دہی وہاں تیار ہوتا تھا وہ بہت ہی طاقت ور تھا۔ اور اس کے استعمال کرنے والے لوگ مدت تک بوڑھے نہ ہوتے تھے۔ میچ نکف نے تجربے کے بعد یہ معلوم کر لیا کہ بچوں کی آنتوں میں جو تندرستی کو بڑھانے والے جراثیم ہوتے ہیں وہ بھی ان ہی جراثیم سے ملتے جلتے ہیں۔ جیسے بلغاریہ میں دہی جمانے کے لئے کام میں لائے جاتے ہیں۔ اس تجربہ کو دیکھ کر لوگوں نے اپنی غذا میں دہی کو خاص طور پر داخل کر لیا (چشمہ حیات)۔
 فرانسیسی ڈاکٹر برنیز شاہ جہان کے عہد حکومت میں دانش مند نامی رئیس کے ملازم تھے۔ وہ اپنی کتاب میں لکھتے ہیں کہ گرمی کے موسم میں شہنشاہ اورنگ زیب عالمگیر نے کشمیر کا سفر اختیار کیا۔ اپنے آقا کے ساتھ ساتھ مجھے بھی جانا پڑا۔ چکا دہی (جس میں پانی خشک کر دیا تھا) میں نے اپنے ساتھ رکھ لیا۔ اثنائے راہ میں جب پیاس کی تکلیف ہوتی تو تھوڑا سا خشک دہی ایک گلاس پانی میں ملا کر چھاچھ بنا کر پی لیتا۔ دہی کی برکت سے طویل سفر بآسانی طے ہو گیا۔
 مسٹر رام سروپ بھٹناگر رقم طراز ہیں کہ ضلع مراد آباد تحصیل بلاری میں دہی بہت عمدہ بنتا تھا اور کئی ہفتہ تک رکھے رکھنے کے باوجود خراب نہ ہوتا تھا۔ مغلیہ خاندان کے بادشاہوں نے یہاں کے ٹھاکر صاحب کو جو عمدہ دہی تیار کرنے میں ماہر تھے کچھ علاقہ اور ایک جھنڈا انعام میں دیا تھا۔ علاقہ وغیرہ تو اب نہیں مگر جھنڈا اب بھی اس قدیم عطیہ کی یادگار موجود ہے۔@ 
@ دہی اور عمر طبعی
 علم حیات کے موجودہ ماہرین ’’بڑھاپے‘‘ کو بھی ایک قسم کی بیماری قرار دیتے ہیں اور ان کے نزدیک جس طرح دیگر امراض بدن کا سدباب کیا جاتا ہے اسی طرح بڑھاپے کا بھی تدارک کیا جا سکتا ہے۔ لیکن انسان فطرتاً اپنی صحت سے غافل اور بے پروا واقع ہوا ہے اور اس وقت تک اس کی طرف اپنی توجہ مبذول نہیں کرتا۔ جب تک بدن میں نمایاں کمزوری محسوس نہیں ہوتی۔
 جب انسان کی صحت بالکل خراب ہو جاتی اور زندگی کی امنگ خوبی صحت کا شکار ہو کر رہ جاتی ہے تو انسان فی الواقع مر جاتا ہے۔ کیونکہ خرابی صحت کی زندگی مردوں کی زندگی بلکہ اس سے بھی بدتر ہے۔
 اکثر ماہرین حیات نے تحقیق اور تدقیق کے بعد معلوم کرلیا ہے کہ انسان پر بڑھاپا اس قدر جلد کیوں مسلط ہو جاتا ہے۔ چنانچہ ان کے نزدیک بڑھاپے کا باعث وہ جراثیم ہیں جو بڑی آنت میں تعفن اور زہریلا مواد پیدا کرتے ہیں۔
 وہ اپنے دعویٰ کی صداقت میں یہ دلیل پیش کرتے ہیں کہ ہر وہ پرندے اور دریائی جانور از قسم کچھوا‘ گھڑیال وغیرہ جن میں بڑی آنت بمنزلہ نہ ہونے کے ہوتی ہے بڑی طویل عمر پاتے ہیں اور آخر عمر تک جوان رہتے ہیں اور ان میں بڑھاپے کی علامات پیدا نہیں ہوتیں۔
 ان موذی جراثیم سے آنتوں کو پاک اور صاف کرنے کے لیے دو تدبیریں ہو سکتی ہیں۔ اول یہ کہ ایسی غذائیں استعمال کی جائیں جن میں لحمی اجزاء مطلق نہ ہوں تاکہ یہ جراثیم اجزائے لحمیہ کے میسر نہ آنے سے خود بخود مر جائیں۔ کیونکہ لحمیہ غذائیں انسان کی پرورش کے لیے ناگزیر ہیں۔ اس کے بغیر گزر دشوار ہے۔
 دوسری تدبیر یہ ہے کہ آنتوں میں ترش کیفیت پیدا کی جائے اور ایسے جراثیم داخل کیے جائیں جو ان موذی جراثیم کے دشمن ہوں۔ ترشی سے متعفن مادہ کے جراثیم ہلاک ہو جاتے ہیں۔ یہ دونوں باتیں دہی کے اندر بدرجہ اتم موجود ہیں۔ اس کے استعمال سے آنتوں میں ترشی پیدا ہو جاتی ہے۔ اور اس کے جراثیم آنتوں میں پہنچ کر دوسرے موذی جراثیم کو ہلاک کر دیتے ہیں۔ اگر یہ موذی جراثیم کسی وجہ سے زائل نہ ہوں تو معدہ اور آنتوں میں سڑاند اور سمیّت پیدا کر کے متعدد بیماریاں پیچش‘ اسہال‘ تپ محرقہ‘ ہیضہ وغیرہ پیدا کر دیتے ہیں۔@ 
@ ضروری اجرائے غذا اور د ہی
 حکمائے مغرب نے اپنی نت نئی موشگافیوں سے اس امر کو بالتصریح واضح کر دیا ہے کہ انسانی اغذیہ اور اشربہ میں کن اجزاء کا ہونا لازمی اور ناگزیر ہے۔ ماکولات و مشروبات کو کونسی اشیاء ایسی ہیں جن کے بغیر بھی انسان نہ صرف اپنی زندگی کو برقرار رکھ سکتا ہے۔ بلکہ صحت میں ایک گونہ اضافہ کر سکتا ہے۔ چنانچہ جملہ دانایاں مغرب اور جمیع حکمائے مشرق کا یہ متفقہ اور مصدقہ فیصلہ ہے کہ زیست و زندگی کو برقرار رکھنے کے لیے غذا میں مندرجہ ذیل اجزاء کا ہونا لازمی ہے۔
(۱)  مادہ ایزدف 
 وہ مادہ جو انسانی ڈھانچہ کو بناتا اور اسے پایہ تکمیل تک پہنچاتا ہے اور اس کی مرمت کرتا ہے۔
(۲)  کوئلے کے اجزاء 
 جو بدن میں گرمی پیدا کرتے ہیں اور اشد حرارت کو قائم رکھتے ہیں۔
(۳) پانی اور معدنی اجزاء 
 جو بدن کی ترتیب و ترکیب میں چھ اقسام کی کیمیائی تبدیلیوں کا ذریعہ ہیں اور بقائے حیات کے لیے لازمی و لابدی ہیں۔
 مندرجہ بالا ہر قسم کے اجزاء دودھ میں بدرجہ اتم موجود ہیں اور دہی میں جو ’’منجمد دودھ‘‘ کا دوسرا نام ہے۔ یہ تمام اوصاف و کمال پائے جاتے ہیں۔ بلکہ بعض خصوصیات دودھ کی نسبت دہی میں زیادہ پائی جاتی ہیں۔ چنانچہ فرانس کے اکثر ڈاکٹر اپنے مرضاء کو دودھ کی جگہ دہی استعمال کراتے ہیں اور یورپ کے دیگر ممالک میں بھی دہی دودھ کی جگہ نہایت  تیزی سے لے رہا ہے اور اس کے نہایت شاندار اور اہم نتائج برآمد ہو رہے ہیں۔@ 
@ دہی اور دودھـ کا موازنہ 
 جدید عملی تحقیقات اور تجربات سے یہ حقیقت بے نقاب ہو گئی ہے کہ دہی دودھ کی نسبت زیادہ مفید اور حیات افروز ہے۔ دودھ میں ایک خاص قسم کے جراثیم پائے جاتے ہیں جو عفونت کے تدارک کرنے والے اوصاف سے بدرجہ اتم متصف ہوتے ہیں اور جب دودھ دہی کی شکل میں منتقل ہو جاتا ہے تو ان ترشی پسند جراثیم کی تعداد اور بھی کثیر اور لاتعداد ہو جاتی ہے۔ نیز ان میں تعفن آفریں جراثیم کو ہلاک کرنے کی قوت اور صلاحیت بھی پہلے کی نسبت کئی گنا بڑھ جاتی ہے۔ نیز دودھ کے دوہنے کے وقت سے عفونت کا تدارک کرنے والے جراثیم کی تعداد میں بھی اضافہ ہونا شروع ہو جاتا ہے اور جوں جوں دوہے ہوئے دودھ کو دیر ہوتی جاتی ہے ان کی جمعیت بھی اسی نسبت سے کثیر ہوتی جاتی ہے۔
 تیسرے یہ کہ جس طرح ہر شخص طبعاً گھی کی نسبت مکھن زیادہ مقدار میں کھا کر بخوبی ہضم کر لیتا ہے۔ اسی طرح دودھ کی نسبت دہی بھی کئی گنا زیادہ کھا کر ہضم کر سکتا ہے۔ بلکہ کثیر تعداد ایسے لوگوں کی موجود ہے جو آدھ پائو دودھ پی کر ہضم نہیں کر سکتے۔ برخلاف اس کے دہی پائو اور ڈیڑھ پائو تک بخوبی ہضم کر لیتے ہیں اور اس پر طرہ یہ کہ دہی میں دودھ سے دو چند غذائیت موجود ہے۔@ 
@ د ہی جما نے کے جد ید اور قدیم طر یقے 
(۱) د یہا تی طر یقہ 
 دہی جمانے کا یہ وہ طریقہ ہے جس سے ہمارے ہاں کا بچہ بچہ واقف ہے۔ دودھ کو پہلے گرم کر لیا جاتا ہے پھر ٹھنڈا کر کے اس میں قدرے دہی یا ترش چھاچھ ڈالتے ہیں اور کونڈے میں ڈال کر رکھ دیتے ہیں۔ اس طرح سات آٹھ گھنٹہ میں دودھ دہی میں تبدیل ہو جاتا ہے۔ اس طریقہ سے تیار شدہ دہی کا ذائقہ ترش نہیں ہوتا۔ بلکہ نہایت لذیذ اور مرغوب الطبع ہوتا ہے۔ دہی جمانے کا یہ طریقہ صحیح اور سائنٹفک ہے اور ہر قسم کی قباحت سے ایک حد تک مبرا بھی ہے۔ مگر اس میں ایک نقص بھی ہے جس کا ذکر ہم آگے چل کر کریں گے۔
(۲) دوسرا طر یقہ 
 ضرورت کے مطابق دودھ لیں اور اسے حسب دستور گرم کر کے سرد کریں۔ ازاں بعد بلو کر مکھن نکال لیں اور باقی ماندہ دودھ میں ضامن لگا کر رکھ دیں۔ چند گھنٹوں میں دہی جم جائے گا۔ مگر اس طریق پر تیار شدہ دہی میں اجزائے دہینہ کم ہوتے ہیں اور یہ مشہور عام دیہاتی طریق سے تیار شدہ دہی کا مقابلہ نہیں کر سکتا۔
(۳) تیسرا طر یقہ 
 اس طریق سے تو سب ہی واقف ہیں کہ دودھ میں مٹھا یعنی چھاچھ یا دہی جس کو عرف عام میں ضامن کہا جاتا ہے ڈال کر دہی جمایا جاتا ہے۔ لیکن اس امر سے پبلک کا اکثر اور بیشتر حصہ ناواقف ہے کہ دودھ کو دہی میں منتقل کرنے کے لیے دہی یا چھاچھ کے ضامن کا کام کسی اور چیز سے بھی لیا جا سکتا ہے یا نہیں۔ یہی وجہ ہے کہ اگر چھاچھ وغیرہ گھر میں موجود نہ ہو تو پڑوسیوں سے مانگ کر کام نکالا جاتا ہے۔ بنابریں ناواقف لوگوں کو بتلا دینا چاہیے کہ دودھ کو دہی بنانے میں صرف دہی اور چھاچھ ہی بطور ضامن استعمال کرنا ضروری نہیں‘ بلکہ ہر ترش بے ضرر شے دودھ کو دہی میں تبدیل کرنے کی صلاحیت رکھتی ہے۔ چنانچہ امچور‘ املی‘ انار دانہ‘ ترشی املی کے پتے‘ گلگل وغیرہ کسی ایک مناسب مقدار ڈالنے سے دودھ بخوبی دہی بن جاتا ہے۔ لہٰذا جب کبھی دہی تیار کرنا مقصود ہو اور سوئے اتفاق سے دہی یا مٹھا موجود نہ ہو۔ تو ایسے موقعہ پر جو ترش اور کھٹی شے سر دست میسر آسکے مناسب مقدار میں ڈال دیں۔ انشاء اللہ تعالیٰ دہی تیار ہو جائے گا۔@ 
 @ بازاری طر یق 
 بازاروں سے آپ کو ہر وقت دہی مل جاتا ہے۔ آپ خواہ رات کے نو بجے لینے جائیں یا دن کے بارہ بجے طلب کریں۔ دہی تیار ملے گا۔ کبھی آپ نے اس بات پر غور بھی کیا کہ دہی فروخت کرنے والی دوکانوں پر اس قدر دہی کہاں سے آتا رہتا ہے جو کبھی اور کسی وقت ختم ہی نہیں ہوتا۔ حالانکہ دودھ کو دہی میں منتقل کرنے کے لیے کم از کم پانچ چھ گھنٹوں کی ضرورت ہے اور یہ ہو سکتا ہے کہ دوکاندار کے پاس دوسرے دہی کے کونڈے تیار ہونے تک اس قدر دہی کے خریدار آجائیں۔ جنہیں دوکاندار بھگتا نہ سکے اور مجبوراً اسے دہی کے خریداروں کو جواب دینا پڑے۔ مگر ایسے اتفاق بہت کم وقوع پذیر ہوتے ہیں۔ تو پھر آپ کہیں گے کہ آخر یہ بات ہے کیا؟ آئو ہم بتائیں۔
 ہم آپ کو ابھی مذکورہ بالا سطور میں بتلا آئے ہیں کہ دودھ کو دہی میں منتقل کرنے کے لیے جس طرح دہی اور چھاچھ کے بجائے کسی ترش اور کھٹی چیز سے کام چل جاتا ہے۔ اسی طرح بعض ادویہ ایسی بھی ہیں جن کے ضامن سے دودھ پانچ منٹ میں جم جاتا ہے۔ چنانچہ بازاروں میں جو دہی ملتا ہے وہ اکثر ان ہی ادویات کے ذریعے تیار کیا جاتا ہے۔ چنانچہ ذیل میں چند بازاری اور فوری دہی جمانے کے مشہور و مستند اور بالکل سہل طریقے درج کرتے ہیں۔ جس کا جی چاہے‘ تجربہ کر کے آزما سکتا ہے۔
طریقہ نمبر ۱ 
 حسب ضرورت دودھ لیں اور اسے قدرے گرم کر لیں۔ پھر اس میں چند قطرے سلفیورک ایسڈ یعنی تیزاب گندھک کے ڈال دیں۔ انشاء اللہ فوراً دہی تیار ہو جائے گا۔
طر یقہ نمبر ۲ 
 اس طریقے سے دودھ زیادہ سے زیادہ پندرہ منٹ میں جم جاتا ہے۔ چنانچہ تجربہ کر کے آزما سکتے ہیں۔ لہٰذا جب دہی کی اشد ضرورت ہو تو ایسے موقعہ پر دودھ کو قدرے گرم کر کے شیر مدار کے چند قطرے اس میں ڈال دیں۔ انشاء اللہ دودھ جم جائے گا۔
 مگر یہ طریق بغیر واقف کاروں کے خطرناک ہے۔ اس لیے اس سے پرہیز ہی بہتر ہے۔
طر یقہ نمبر ۳ 
 جس طرح دہی جمانے کے واسطے دودھ برتنوں میں ڈالتے ہیں۔ اسی طرح دودھ ڈال کر تھوڑا سا ٹارٹیرک ایسڈ ڈال دیں۔ انشاء اللہ فوراً دہی جم جائے گا۔
طر یقہ نمبر ۴ 
 دودھ کو جمانے کے لیے اکثر  دوغ فروش مندرجہ ذیل ترکیب سے بھی بعض اوقات کام لیا کرتے ہیں۔ چنانچہ اس طریق سے بھی دودھ بہت جلد مندرجہ بالا ترکیب کی مانند جم جاتا ہے۔
 پوست سنگدانہ مرغ پیس کر دودھ میں ڈال دیں۔ دودھ جم جائے گا۔@ 
@ سائنٹفک طر یقہ 
 صفحات گزشتہ میں دہی جمانے کے جن طریقوں کا ذکر کیا گیا ہے۔ ان میں دودھ کو دہی یا ترش چھاچھ کے ساتھ جمانے کا طریقہ افضل اور بہترین ہے۔ لیکن مغربی دنیا میں جس طریقے سے دہی جمایا جاتا ہے۔ وہ اس طریق اور دستور سے بھی اعلیٰ اور ارفع ہے۔ ہم بلا مبالغہ اس طریق کو بہترین اور مکمل ترین ترکیب قرار دیتے ہیں اور قارئین کی دلچسپی اور استفادہ کے لیے ذیل میں اس طریق کار کو سپرد قلم کرتے ہیں۔
جرا ثیم کی وسا طت سے د ہی جما نا 
 مغربی مماک میں دہی جمانے کا کام اکثر چرواہوں کی امداد و معاونت سے سر انجام پاتا ہے۔ ہم مقالہ ھذا کے کسی حصہ میں بیان کر آئے ہیں کہ دودھ میں مختلف قسم کے جراثیم پائے جاتے ہیں۔ اور ان میں ایسے جراثیم موجود ہیں جو دودھ کے اجزاء شکریہ کو ترشی میں تبدیل کر دیتے ہیں۔ چنانچہ ولایتی چرواہے دہی مکھن اور پنیر بنانے والے جراثیم کو پکڑ کر الگ الگ مقامات پر ان کی پرورش کرتے ہیں اور ضرورت کے وقت ان جراثیم کو دودھ میں ڈال کر بہترین قسم کا دہی اور مکھن بنا لیتے ہیں۔ یورپ میں اس طریق سے بہترین دہی بنانے والے کارخانوں کی تعداد بہت زیادہ ہے اور آئے روز ان میں سینکڑوں اور ہزاروں کارخانہ جات کا اضافہ ہوتا جا رہا ہے۔@ 
@ دہی جما نے کے د یسی اور مغربی طر یق کار کا موازنہ
 ہمارے ملک میں دہی میں ترشی چھاچھ ڈال کر دودھ جمانے کے عام طریقے اور یورپ کے جراثیم کے ذریعے دہی جمانے میں کوئی نمایاں اور معتدبہ فرق نہیں ہے۔ ہر دو تراکیب میں ایک ہی کیمیائی عمل اور اصول کار فرما ہے۔ البتہ ہمارے طریقہ میں ایک قباحت ضرور ہے وہ یہ کہ دہی اور میٹھے (چھاچھ) میں دہی جمانے والے جراثیم جس وقت دودھ کے اجزائے شکریہ کو ترشی یعنی دہی میں منتقل کرنے کے طریق کار میں مصروف عمل ہوتے ہیں۔ اس وقت یہ غیر ضرورری جراثیم ان کی مصروفیت اور اپنی آزادی سے فائدہ اٹھا کر دودھ میں بڑی شد و مد سے خرابی پیدا کرنا شروع کر دیتے ہیں۔ گو یہ ان کی جدوجہد اور تگ و دو ہر مرتبہ اور ہمیشہ کامیابی کی مرہون منت نہیں ہوتی۔ تاہم گاہے گاہے جب دہی جمانے والے جراثیم کی تعداد غیر ضروری جراثیم سے کم ہو۔ ان کی یہ موقع شناسی اور سرفروشی منت کش مقصود مراد بھی ہو جاتی ہے۔ اور دودھ پھٹ جاتا ہے اور اس میں سے بدبو آنے لگتی ہے۔
 یورپ کا دہی جمانے کا طریقہ کار اس قباحت سے بالکل پاک اور مبرا ہے۔ کیونکہ وہ لوگ دودھ میں محض دہی جمانے والے ہی جراثیم داخل کرتے ہیں اور یہ جراثیم اس قدر طاقت ور اور اعلیٰ قسم کے ہوتے ہیں کہ دہی جمانے والے جراثیم کی امداد و اعانت کے بغیر ہی دودھ کے اجزائے شکریہ کو عمدہ و اعلیٰ دہی جمانے اور پنیر میں منتقل اور متشکل کر دیتے ہیں۔ ہمارا دہی جمانے کا طریق کار بھی یورپ سے کم نہیں۔ بشرطیکہ دودھ کو دہی میں منتقل کرنے کے جملہ امور نہایت حزم و احتیاط سے سر انجام دیے جائیں۔ صفائی اور پاکیزگی کا خیال مقدم اور سختی سے کیا جائے۔@ 
@ دود ھـ کاڑھنے میں عورتوں کی بداعتدالیاں 
 ہمارے ملک میں صبح و شام کے دوہے ہوئے دودھ کو جو کاڑھنے کا عام رواج ہے ۔یہ طریق کار عمدہ دہی جمانے اور اعلیٰ قسم کا مکھن اور پنیر تیار کرنے کے لیے توجہ طلب ہے اور اسمیں اصلاح کی اشد ضرورت اور گنجائش ہے۔ چنانچہ اکثر عورتیں دودھ میں اس کے وزن سے دو چند بلکہ پھوہڑ عورتیں تو سہ چند تک پانی شامل کر کے کاڑھنی میں ڈال کر اپلوں کی آگ پر رکھ دیتی ہیں اور متواتر شام تک دودھ کو اس طرح جوش کھاتا رہتا ہے۔ دہی جمانے کے لیے دودھ کو اس طرح کاڑھنا عمدہ دہی تیار کرنے کے بالکل منافی اور متناقض ہے۔ اور صاف ظاہر ہے کہ اس طرح دودھ دودھ نہیں رہتا۔ اس کے اجزائے لطیفہ لیکٹک ایسٹک اور ایٹک ایسڈ پیدا کرنے والے تمام جراثیم زائل اور ضائع ہو جاتے ہیں اور دودھ کی دہی میں منتقل ہونے کی صلاحیت یکسر مفقود ہو جاتی ہے۔
( ۲) برخلاف اس کے بعض عورتیں دودھ میں پانی کی مقدار تو نہایت ہی قلیل ڈالتی ہیں۔ مگر کاڑھنی میں آگ اس قدر دیتی ہیں کہ دودھ شام تک کھوئے کی طرح پکتا رہتا ہے۔ عمدہ دہی جمانے کے لیے دودھ کو اس طرح کاڑھنا بھی غیر موزوں ہے۔ گو ایسا دودھ شام کے تازہ دودھ کے ساتھ مل کر کسی قدر دہی کی ہیئت تو اختیار کر لیتا ہے مگر صحیح معنوں میں ایسا دہی دہی کہلانے کا مستحق نہیں ہوتا۔ اس میں بالائی اور دہنیت کی چھدیاں پھٹے اور خراب شدہ دہی کی طرح الگ الگ ہو جاتی ہیں اور باقی ماندہ دہی بجائے اپنے خصوصی جمائو اور سکون کے ادھ بلوئے دہی کی طرح منتشر ہو جاتا ہے۔
( ۳) بعض عورتیں دودھ سے زیادہ مقدار میں چھاچھ حاصل کرنے کے لیے کاڑھنی والے دودھ میں کثیر اور غیر معمولی طور پر پانی شامل کر دیتی ہیں۔ اور پھر اس خوف و خیال سے کہ دودھ جسے اب صحیح معنوں میں دودھ کی کچی لسی کہنا چاہیے جل کر شام کو تھوڑا اور کم نہ ہو جائے اور اس سے حسب منشاء اور متوقع مقدار چھاچھ حاصل کرنے میں ناکامی نہ ہو۔ خاطر خواہ اور حسب حاجت آگ نہیں دیتیں۔ چنانچہ اس طریق سے کاڑھا ہوا دودھ بھی عمدہ اور اعلیٰ دہی جمانے کے لیے کبھی موزوں اور مناسب نہیں ہو سکتا۔ بلکہ اس طریق سے کاڑھے ہوئے دودھ کی لسی بھی جو پتلی اور رقیق ہوتی ہے بجائے مفید ہونے کے الٹی بے شمار امراض کا پیش خیمہ ثابت ہوتی ہے اور ایسی چھاچھ سے اجتناب اور احتراز کرنا نہ صرف اولیٰ بلکہ نہایت ضروری ہے۔@ 
@ دودھ کاڑھنے کا صحیح اور عمدہ نسخہ 
 اس میں تو کوئی شک نہیں کہ ہمارے ملک میں دودھ کاڑھنے کا جو طریقہ رائج ہے وہ نہایت صحیح اور سائنٹفک ہے۔ مگر اس میں عورتوں سے اکثر بداعتدالیاں سرزد ہوتی رہتی ہیں اور ان بداعتدالیوں کے باعث عمدہ دہی نہیں جمتا۔ اس لیے اس امر کی سخت ضرورت ہے کہ عورتوں کو دودھ کاڑھنے کے صحیح طریقے سے آگاہ کیا جائے۔ چنانچہ اس امر کو مد نظر رکھتے ہوئے ذیل میں ہم دودھ کاڑھنے کی صحیح اور سائنٹفک ترکیب درج کرتے ہیں۔ اس ترکیب سے دودھ کاڑھ کر اگر دہی جمایا جائے تو بفضلہ تعالیٰ نہایت عمدہ اور اعلیٰ دہی تیار ہو گا اور اس میں کسی قسم کی قباحت کا شائبہ تک بھی نہ پایا جائے گا۔@ 
@ ترکیب 
 دودھ دوھ کر اس میں ایک چوتھائی کے قریب تازہ پانی شامل کر کے کاڑھنی میں ڈال کر اوپلوں کی اس قدر آنچ دیں۔ جس سے دودھ کو ایک دو جوش آجائیں اور پانی شامل کردہ بھی اڑجائے اور دودھ کی دہنیت بالائی کی صورت میں دودھ پر تیر آئے۔ ازاں بعد اگر کاڑھنی کے نیچے آگ کافی مقدار میں موجود ہو تو اسے نکال دیں اور صرف اس قدر آنچ باقی رہنے دیں جس سے دودھ شام تک گرم رہے۔ مگر اس قدر گرم نہیں کہ اس میں جوش آنے لگے۔ اگر آنچ بالکل نکال دی جائے تو دودھ ٹھنڈا ہو کر پھٹ جائے گا۔ لہٰذا اس امر کا خاص خیال رکھا جائے اور شام کو اس دودھ میں ضامن لگا کر بحفاظت رکھ دیں۔ انشاء اللہ تعالیٰ صبح عمدہ جما ہوا دہی ملے گا۔@ 
@ عمدہ ضامن اور اس کے اوصاف 
گو دہی جمانے کے لئے عمدہ اور بہترین ضامن تو دہی جمانے والے جراثیم ہیں۔ مگر اس کے بعد دہی جمانے کے واسطے جو بہترین ضامن ہو سکتا ہے۔ وہ دہی اور چھاچھ کا ضامن ہے۔ مگر دہی اور چھاچھ کا ضامن نہایت عمدہ اور ترش ہونا چاہیے۔ کیونکہ دہی جمانے والے جراثیم ترش دہی یا چھاچھ ہی میں پائے جاتے ہیں۔ بعض جاھل اور ناواقف عورتیں میٹھے اور کم ترش دہی یا چھاچھ کا ضامن لگاتی ہیں۔ جن سے دہی جمنے کی بجائے پھٹ جاتا ہے۔ ہم پہلے بیان کر آئے ہیں کہ دودھ میں دہی جمانے والے جراثیم کے علاوہ کئی دیگر قسم کے جراثیم بھی پائے جاتے ہیں۔ چنانچہ جب دہی جمانے کے لیے ایسی عورتیں ترش اور اعلیٰ قسم کے دہی یا چھاچھ کی بجائے میٹھے اور کم ترش دہی یا چھاچھ میں دہی جمانے والے جراثیم بطور ضامن لگا دیتی ہیں تو چونکہ میٹھے اور کم ترش دہی یا چھاچھ میں دہی جمانے والے جراثیم کی تعداد کم ہوتی ہے اور برخلاف اس کے دودھ میں خرابی پیدا کرنے والے اور غیر ضروری جراثیم دہی کی تعداد زیادہ ہوتی ہے۔ اس لیے لا محالہ دودھ میں خرابی پیدا کرنے والے جراثیم دہی جمانے والے جراثیم پر غالب آجاتے ہیں۔ جن کا نتیجہ یہ ہوتا ہے کہ دہی جمنے کی بجائے دودھ پھٹ کر خراب ہو جاتا ہے اور اس میں تعفن پیدا ہو جانے کی وجہ سے بدبو اور سڑاند آنے لگتی ہے۔
 اس قسم کے پھٹے اور خراب شدہ دودھ کو جسے جاہل اور ناواقف لوگ دہی سمجھ کر چٹ کر جاتے ہیں۔ ہرگز نہ کھانا چاہیے۔ کیونکہ یہ پھٹا ہوا دودھ حقیقت میں بے شمار اور لاتعداد امراض کی گٹھڑی ہوتا ہے۔ اس کے کھانے سے امراض پھیلانے والے جراثیم انسان کے پیٹ میں داخل ہو جاتے ہیں اور مختلف قسم کی موذی اور مہلک بیماریوں کا پیش خیمہ ثابت ہوتے ہیں۔
 گو خداوند کریم نے ہمارے لعاب دھن میں قدرتی طور پر جراثیم کو ہلاک کرنے کی قوت و دیعت فرما رکھی ہے اور جو جراثیم لعاب دھن کی زد سے بچ نکلتے ہیں وہ معدے تک پہنچتے پہنچتے اندرونی لعاب سے ہلاک ہو جاتے ہیں اور جو اندرونی لعاب سے زندہ رہ جاتے ہیں انہیں معدہ کی گرمی ختم کر دیتی ہے۔ ہمارے کھانے کے اندر جو جراثیم ہیں۔ چونکہ کم اور قلیل مقدار میں ہوتے ہیں۔ اس لیے ان سے اکثر و بیشتر کوئی خاص نقصان نہیں ہوتا۔ مگر جب ایسے جراثیم کی گٹھڑی کی گٹھڑی کھالی جائے تو پھر یہ نہ ہی لعاب دہن کے بس کا رہتا ہے اور نہ ہی پھر اندرونی لعاب اس کا کچھ بگاڑ سکتا ہے۔
 ان جراثیم کا ایک کثیر اور خطیر حصہ آنتوں میں زندہ سلامت پہنچ جاتا ہے اور آنتوں کا لعاب ان جراثیم کو مارنے اور ختم کرنے کی بجائے الٹا طاقت ور بناتا ہے۔ کیونکہ آنتوں کے رس میں ان کو ایک قسم کا نمک اور مختلف قسم کی موافق چیزیں ملتی ہیں۔ جو ان کو طاقت ور بنانے میں کافی مدد ملتی ہے جس کا نتیجہ یہ ہے کہ انسان پیٹ کے مختلف امراض اور غذا کی سڑاند اور سمیّت سے پیدا ہونے والی جملہ خوفناک بیماریوں کا شکار ہو جاتا ہے۔@ 
@ عمدہ د ہی کے او صاف 
 سب سے عمدہ دہی وہی ہوتا ہے جو دہی جمانے والے جراثیم کی وساطت سے جمایا جاتا ہے۔ مگر تاہم ہمارے ملک کا دہی بھی جو نہایت حزم و احتیاط اور پوری پاکیزگی اور صفائی کے ساتھ جمایا جائے۔ بہت اچھا ثابت ہوتا ہے۔ عمدہ اور بہترین دہی کا پہلا اور آخری وصف یہ ہے کہ وہ بخوبی جما ہوا ذائقہ میں مائل بہ ترشی لذیذ اور مرغوب طبع ہوتا ہے۔ دہی کو اس وصف سے متصف کرنے کے لیے یہ امر نہایت ضروری ہے۔ کہ دودھ کے کاڑھنے میں بداعتدالیاں نہ کی جائیں اور صحیح اصول کے ماتحت جوشایا جائے۔ علاوہ بریں خالص اور عمدہ دہی کے توڑ سے ضامن لگایا جائے۔ نیز دودھ جس کا دہی جمایا جائے اس کی حرارت ۱۰۴ درجے ہونی چاہیے۔ ۱۰۴ درجے کے حرارت دہی کے لیے نہایت موزوں اور مناسب ہے اور جراثیم مفیدہ اس حرارت سے زائل اور ضائع نہیں ہوتے۔ لیکن اس سے کم حرارت دہی جمانے کے منافی ہے۔ کیونکہ جس طرح حرارت کی زیادتی اور شدت دہی جمانے والے جراثیم مفیدہ کو ہلاک کر ڈالتی ہے۔ بعینہٖ دودھ کی برودت بھی دہی جمنے کے منافی ہے۔
 دہی تیار کرتے وقت صفائی اور پاکیزگی کا خاص خیال رکھا جانا چاہیے اور دہی خالص ہمیشہ دودھ خالص سے جمانا چاہیے۔ نیز جن برتنوں میں دودھ دوھا جائے وہ بھی نہایت پاک و صاف ہوں۔ علاوہ بریں ان کو کھلے منہ ہرگز نہ رکھا جائے۔ ورنہ دودھ اور دیگر قسم کے ضرر رساں جراثیم شامل ہو جانے کے علاوہ گرد و غبار بھی مل جائے گا اور اس سے دودھ یا تو پھٹ جائے گا۔ یا دہی ناقص تیار ہو گا۔@ 
@ دہی کے افعال و خواص
 دہی کا مختلف اعضاء پر جو اثر پڑتا ہے۔ اس کو فرداً فرداً ذیل میں بیان کیا جاتا ہے۔
دانت 
 بعض اوقات مسوڑھوں میں رطوبات صفراویہ یا مالجیہ جمع ہو کر ان کو متورم کر دیتی ہے اور دانت ہلنے اور درد کرنے لگ جاتے ہیں۔ اسی طرح بعض دانتوں کے چھلکے اتر جاتے ہیں۔ جس کی وجہ سے دانت بدنما ہو جاتے ہیں۔ اس بارے میں دہی نہایت عمدہ اور موثر دوا ثابت ہوئی ہے۔ اس کے استعمال سے اول تو ایسی موذی رطوبات پیدا ہی نہیں ہوتیں اور اگر پیدا بھی ہو جائیں تو ان کی مضرت رساں کیفیت کا قلع قمع ہو جاتا ہے۔ دانتوں کی حفاظت اور انہیں ہلنے سے بچانے کے لیے دہی کا استعمال نہایت مفید ہے۔
نوٹ :  بعض لوگ دہی کو مضعف دندان خیال کرتے ہیں۔ مگر یہ اس وقت ہے جب ردّی ترش اور رقیق دہی استعمال کیا جائے۔ چنانچہ جالینوس ’’کتاب الاغذیہ‘‘ میں لکھتے ہیں کہ دہی دانتوں کے لیے اس وقت تک نقصان دہ نہیں۔ جب تک اس کا مزاج بہت سرد نہ ہو۔
غد ود 
 دہی لعاب پیدا کرنے والی گلٹیوں کے فعل پر اچھا اثر کرتا ہے اور ان کے جسموں کو اصلی حالت پر قائم رکھتا ہے اور یہ ظاہر ہے کہ لعاب دھن کو ہضم غذا اور اعانت تغذیہ پر کس قدر قدرت حاصل ہے۔ نیز یہ بھی کہ لعاب دہن میں ترش و نمکین مادے ہوا کرتے ہیں۔ جس قدر یہ رطوبت لعابیہ زیادہ مقدار میں پیدا ہو گی۔ اسی قدر ہضم معدہ اچھا اور عمدہ ہو گا۔ چنانچہ نمکین غذا و اجزاء کی وجہ سے لعاب و ہن سفیدی چشم کو رفع کرتا ہے۔ اور اس کا طلاء داد کو نیست و نابود کرتا ہے۔
 اس کے علاوہ دہی منہ کا لعاب پیدا کرنے والی گلٹیوں کو مضبوط اور لعاب کے زیادہ مقدار میں پیدا کرنے کی وجہ سے ہضم غذا میں مدد کرتا ہے۔ بدن کے دیگر غدود بھی اس سے یکساں طور پر مستفید اور طاقت حاصل کرتے ہیں۔ محققان فرنگ بڑھاپے کو جوانی میں بدلنے کے لیے نت نئی تحقیقات سے کام لے رہے ہیں۔ اسی غرض کے لیے کہیں بندوں کے غدود حاصل کیے جاتے ہیں اور کہیں انجکشن ایجاد کیے جاتے ہیں۔ مگر کامیابی کی دیوی ہے کہ کسی طرح منائے نہیں منتی۔ برخلاف اس کے اگر بہ نظر غور دیکھا جائے تو دہی ہی ایک ایسی کرشمہ کار غذا اور دوا ہے۔ جو بڑھاپے کو مبدل بہ شباب کر سکتا ہے۔
دما غ 
 دہی دماغ کے لئے اعلیٰ ترین مسکن غذا ہے۔ دہی سر کے گرم و خشک امراض مثلاً مالیخولیا‘ مراق‘ سہر‘ صداع‘ صداع صفراوی وکابوس وغیرہ میں عرق شیر‘ عرق گاجر اور ماء الجبن وغیرہ جیسی مرکب دوائوں کی طرح فائدہ مند ثابت ہوتا ہے اور دہی کی بالائی سر پر ملنا باعث طیب دماغ اور نیند آور ہے۔ بے خوابی کو دور کرنے میں روغن کدو کے قائم مقام سمجھا جاتا ہے۔
آنکھـ
 آنکھوں کے ان امراض میں جو گرمی اور خشکی کی وجہ سے پیدا ہوتے ہیں دہی کا استعمال نہایت مفید ہے۔ اسی طرح ان امراض چشم میں جو ضعف ماسکہ کی وجہ سے ظہور پذیر ہوتے ہیں ان میں بھی دہی نہایت نفع بخش ہے۔ تندرستی کی حالت میں استعمال کرتے رہنے سے آنکھ دکھنے سے محفوظ رہتی ہے۔ نیز ابتداء نزول کی شکایت بھی موقوف ہو جاتی ہے۔ لیکن معدہ کی نگہداشت اس کے استعمال کے دوران میں پوری طرح رکھنی چاہیے۔ البتہ سفیدی چشم اور آشوب چشم بلغمی میں مضر ہے۔
پھیپھڑ ے 
 سل کی پیدائش عموماً نزلہ و زکام دائمی یا معدہ کی خرابی سے ہوا کرتی ہے۔ دہی اس خرابی کو اور سل پیدا کرنے والے تیزاب کی پیدائش کو روک دیتا ہے۔ اس لیے سل‘ دمہ اور خشک کھانسی کے لیے دہی تسلی بخش فائدہ دینے والی دوا ہے۔ جن لوگوں کو سل جیسے موذی اور مہلک مرض میں گرفتار ہونے کا خدشہ اور اندیشہ دامن گیر ہو یا یہ نسل کش بیماری وراثتاً پشت سے خاندان کو تباہ و برباد کرتی آرہی ہو۔ ان کے لئے دہی کا استعمال اس خطرناک اور حیات سوز مرض سے بفضلہ مامون و محفوظ رکھنے کا موجب ثابت ہوتا ہے اور اگر رات کو سوتے وقت اسے کا ڈلیور آئل کے ساتھ استعمال کیا جائے یا شام کے وقت مچھلی کو اس میں پکا کر کھایا جائے تو اعجاز اثر فوائد کا سرمایہ دار ثابت ہوتا ہے۔
دل 
 اگر جسم میں خون رقیق ہو جائے تو خون اپنی رقت کی وجہ سے ہمیشہ ظاہر بدن کی طرف گردش کرتا رہتا ہے اور پھر اپنی غایت رقت کی وجہ سے قلب کی کواڑیوں پر دبائو نہیںڈال سکتا۔ لہٰذا جب خون کا دبائو خاطر خواہ نہیں ہوتا تو قلب کی حرکت انبساط (پھیلنے کی حرکت) رک جاتی ہے اور اس حرکت کے رک جانے کو موت سے تعبیر کیا جاتا ہے۔ دہی رقّت خون‘ اختلاج قلب حار خفقان اور علّت د خانیہ کے لیے مفید ترین دوا ہے اور خون کے دوران کو بخوبی قائم رکھتا ہے۔
معدہ 
 بسا اوقات معدہ کی قوت جاذبہ کمزور ہو کر طلب غذا کو روک دیتی ہے۔ اس مرض کے لیے دہی قابل تعریف دوا ہے۔ قوت جاذبہ کو تقویت بخشتا ہے۔ اس کے استعمال سے بھوک بخوبی لگتی ہے۔ معدہ کی قوت ھاضمہ اور ماسکہ میں گراں قدر اضافہ ہو جاتا ہے انقلاب معدہ کی شکایت دور ہو جاتی ہے۔ علاوہ ازیں پیاس کو تسکین بخشتا ہے۔ جو لوگ بے اعتدالیوں کی وجہ سے معدہ خراب کر چکے ہوں ان کے لیے دہی کا استعمال از بس مفید ہے اور اس سے معدہ کے جسمانی قوی قابل رشک طور پر ترقی کر جاتے ہیں۔ چنانچہ کسانوں اور کاشت کاروں کی صحت اس امر کی نمایاں شہادت ہے۔
جگر اور گرد ے 
 فی زمانہ مفید اغذیہ اور اشربہ کی جگہ برف‘ سوڈا‘ چائے اور دیگر قسم کی مروجہ اشیاء نے لے لی ہے اور ان کے کثرت استعمال کی وجہ سے عموماً جگر اور گردوں کی بیماریاں رونما ہونے لگتی ہیں۔ ان مضرت رساں چیزوں کی بجائے دہی کا استعمال ہزار درجہ مفید اور بہتر ہے۔ بعض اشخاص جن کو خرابی معدہ جگر اور گردہ کی وجہ سے پیشاب ہمیشہ رنگین آتا ہے۔ ان کے لئے دہی کا استعمال مکمل علاج ثابت ہوتا ہے۔ محرورین کے لیے مقویٔ باہ بھی ہے۔ دہی کھانے کی عادت رقت دم‘ ضعف جگر اور گردہ کے امراض سے محفوظ رکھتی ہے۔ یرقان اور ضعف جگر میں کشتہ خبث الحدید کے ہمراہ اس کا استعمال معمولات اطباء میں سے ہے۔ نیز سم الفار کے استعمال سے اگر رقت دم کی شکایت لاحق ہو گئی ہو۔ اس کے دفعیہ کے لئے دہی مسلمہ اور مصدقہ دوائوں میں سے ہے۔
آنتیں 
 چونکہ معدہ اور آنتیں متحد فی الترکیب ہیں۔ اس لیے دہی کے جو اثرات معدہ پر ہوتے ہیں آنتوں پر بھی ہوتے ہیں۔ پیچش اور مروڑ کے لیے اطباء دہی تجویز کرتے ہیں۔ کیونکہ یہ حدت اور خراش کے دفعیہ کے لیے مفید ہے اور اس سے بواسیر ریحی کا بھی ازالہ ہو جاتا ہے۔ بقول شیخ علیہ الرحمتہ دہی اسہال صفراوی اور اسہال دموی کو بھی مفید ہے۔ اگر کسی نے جمالگوٹہ کا جلاب لے لیا ہو اور مریض کا دستوں کے مارے برا حال ہو رہا ہو تو ایسی صورت میں بھی اس کا استعمال اکسیر کا کام دیتا ہے۔
جلد 
 جلدی امراض کے ازالہ کے لئے بھی قدرت کاملہ نے عجیب تاثیرات و دیعت کی ہیں۔ جلدی امراض کیوں پیدا ہوتے ہیں؟ صرف اس وجہ سے کہ فضلات کا اخراج مساموں کی راہ بند یا کم ہو جاتا ہے۔ مگر دہی کا استعمال مساموں کو کھول دیتا ہے اور اخراج فضلات میں مدد دیتا ہے۔ چنانچہ دہی کے استعمال کرنے والے بالعموم آتشک وجرب اور دیگر امراض جلد میں بہت کم مبتلا ہوتے ہیں۔
 سچ پوچھییٔ تو میرے نزدیک دہی شباب رفتہ کو واپس اور پامال شدہ جوانی کو پھر سے بحال کرنے کی طاقت و تاثیر رکھتا ہے۔ چنانچہ اگر صد سالہ پیر فرتوت بھی دہی اور مکھن کا استعمال کرے تو از سر نوجوان ہو سکتا ہے۔ اس کے چہرے اور بدن کی جھریاں دور ہو سکتی ہیں۔ بشرطیکہ صبح دہی میں شکر ڈال کر کھائی جائے اور کھانے کے بعد زنجبیل (سونٹھ) اور مگھ پیپل کا استعمال کیا جائے۔
اعصاب 
 جو لوگ عصبی بیماریوں میں مبتلا ہوں اور مخرب اخلاق کتابوں کے مطالعہ یا دیگر ناشائستہ حرکات سے ان کی ذکاوت حس بڑھ گئی ہو تو دہی کے استعمال سے ان کی غیر طبعی خواہش جاتی رہتی ہے اور ذکاوت حس دور ہو کر اعصاب اپنا فرض از سر نو ادا کرنے لگتے ہیں۔ نوجوانوں کے لیے تو دہی کا استعمال نہایت ضروری ہے۔@ 
@ مختلف جانوروں کا دہی
گائے کا دہی 
 سب سے بہترین دہی گائے کا دہی ہے۔ اس کا استعمال قوت گویائی کو تقویت بخشتا ہے۔ ہضم کے وقت شیریں ہوتا ہے۔ بھوک کو چمکاتا ہے اور باد و بلغم کو دور کرتا ہے ۔علاوہ بریں مفرّح دل‘ مقوی بدن اور مسکن تشنگی ہے۔ نیز ریح کو زائل کرتا ہے۔ مبہی اور مولد منی ہے۔ نیز منہ میں خوشبو پیدا کرتا ہے اور دافع استحاضہ ہے۔
بکری کا دہی 
 گائے کے دہی کے بعد بکری کے دہی کا نمبر ہے۔ یہ سبک اور قابض ہے۔ اخلاط ثلاثہ کو دفع کرتا ہے۔ باد اور ضیق النفس کو دور کرتا ہے۔ لاغری اور کمزوری کو مٹاتا ہے۔ اشتہائے طعام پیدا کرتا ہے۔ بواسیر اور کھانسی اور امراض بلغم کو نفع دیتا ہے۔ گرانی ٔ شکم کو دور کرتا ہے۔ قے‘ متلی اور دست بند کرتا ہے۔
بھینس کا دہی 
بلغم پیدا کرتا ہے۔ باد وصفراء کو دور کرتا ہے۔ قوت باہ بڑھاتا ہے۔ شیریں مگر دیر ہضم ہے۔ خون استحاضہ کو بند کرتا ہے۔ قوت گویائی کا مدد گار ہے اور تشنگی کو بجاتا ہے۔ منی اور باد پیدا کرتا ہے۔ مگر خون خراب کرتا ہے۔
بھیڑ کا د ہی 
 بواسیر‘ بلغم اور باد کو دور کرتا ہے۔ دیر ہضم ہے۔ زکام پیدا کرتا ہے۔ بعض کہتے ہیں کہ صفراء دستوں کو نافع ہے۔ نیز کھانسی اور دمہ کو موقوف کرتا ہے۔ بھیڑ کے دہی کے پیدا شدہ ثقل اور گرانی کی اصلاح کے واسطے نمک اور سونٹھ کا کھلانا نہایت مفید و موثر ہے۔
او نٹنی کا دہی 
 ہضم کے وقت تلخ ہے۔ دست لاتا ہے۔ ذائقہ میں کھاری اور ترش ہے۔ علاوہ بریں استسقاء ‘ قولنج ‘کرم شکم اور باد جذام کو دور کرتا ہے۔
گھوڑی اور گد ھی کا د ھی 
 دق‘ سل کے لیے عمدہ غذا اور دوا ہے۔ مالیخولیا کے لیے عجیب ہے۔ نزول الماء کو بھی فائدہ بخشتا ہے۔ قوت باہ کو تقویت پہنچاتا ہے۔ علاوہ بریں چیچک اور خسرہ کے عوارض میں بھی استعمال کرایا جاتا ہے۔ نیز پیشاب زیادہ لاتا ہے (خزائن الادویہ)۔
تا ثیر 
 دہی طبعی طور پر بلغم پیدا کرتا ہے۔ چونکہ بلغم خون میں مستحیل ہونے کی بہت زیادہ صلاحیت رکھتا ہے۔ لہٰذا اس کے استعمال سے عمدہ خون بدن میں پیدا ہوتا ہے۔ مگر یہ فوائد محض اس وقت مرتب ہوتے ہیں۔ جب کہ دہی عمدہ ہو اور اعتدال کے ساتھ استعمال کیا جائے۔
مقدار خوراک 
 دہی کی مقدار خوراک ایک چھٹانک سے لے کر ایک پائو تک ہے۔ یا حسب تقاضائے وقت اور طاقت و عمر مریض کھلانا چاہیے۔
نوٹ :  دہی کو صبح کے وقت دوپہر سے پہلے استعمال کرانا موزوں اور مناسب ہے۔ موسم گرما میں سہ پہر کو بھی کھلا سکتے ہیں۔ مگر رات کے وقت دہی کا کھلانا ممنوع ہے۔ علاوہ بریں وال مونگ‘ شہد گھی‘ سرد میوہ جات اور آملہ کے ساتھ دہی کا کھلانا مناسب ہے۔ اسی طرچ چیت‘ بیساکھ اور اسوج اور کاتک میں بھی دہی کا استعمال نامناسب ہے۔
مصلحات 
 مربّہ زنجبیل‘ سونٹھ‘ مرچ سیاہ‘ مرچ سرخ‘ نمک‘ گلقند اور معاجین حارہ۔@ 
@ دہی کا توڑ
 دہی کا وہ صاف پانی جو اس سے جدا ہو جاتا ہے۔ دہی کا توڑ یا پانی کہلاتا ہے۔ اسے عربی میں الرائب اور فارسی میں آب دوغ یا آب جغرات کہتے ہیں۔ وئید اس کو کسیلا بتاتے ہیں۔
 صاحب ’’ذخیرہ‘‘ کہتے ہیں کہ توڑ صاف پانی ہے۔ جو دہی کے کسی جگہ رکھنے سے جدا ہو جاتا ہے۔ ایلاتی نے بھی اس کی تائید کی ہے۔ سب سے بہتر گائے کے دہی کا توڑ ہوتا ہے۔
طبیعت:- سرد و تر ہے۔
افعال و خواص 
 صفراوی مزاجوں کے لیے توڑ نہایت ملین ہے۔ ویدوں کے نزدیک توڑ ہذا باد بلغم اور صفرا کو دور کرتا ہے۔ سماعت کو بڑھاتا اور تیز کرتا ہے۔ حافظہ اور دماغ کو تقویت پہنچاتا ہے۔ عقل و ادر اک کو بڑھاتا ہے۔ منہ کے مزے کو خوشگوار بناتا ہے۔ بھوک پیدا کرتا ہے۔ جگر اور گردوں کو طاقت دیتا ہے اور دیوانگی کے لیے آب حیات ہے۔@ 
@ چھاچھ
 چھاچھ کو دیہاتی لوگوں کی غذا میں گراں قدر اہمیت حاصل ہے۔ اس کے بغیر ان کو روٹی میں لطف نہیں آتا۔ چھاچھ کا ایک کوزہ جس میں نمک ڈالا گیا ہو ان کے نزدیک نعمت غیر مترقبہ سے کم نہیں۔ چنانچہ جس دیہاتی کو چھاچھ میسر نہیں آسکتی وہ اپنے آپ کو بڑا بدنصیب سمجھتا ہے۔
اقسام 
 وئیدوں نے چھاچھ کے بارے میں تحقیق کی ہے۔ چنانچہ ان کے نزدیک اس کی پانچ قسمیں ہیں۔
(۱) درّہ گھول 
 بالائی سمیت بلوئے ہوئے دہی کو گھول کہتے ہیں۔
(۲) متہت 
 برخلاف گھول کے جب بالائی نکال کر دہی کو بلویا جاتا ہے۔ وہ متھت کہلاتا ہے۔
(۳) تکر
 تین حصہ دہی اور ایک حصہ پانی ملا کر بلوئے ہوئے دہی کو ’’تکر‘‘ کہتے ہیں۔
(۴) اوسوت 
 دہی کے برابر پانی ملا کر بلوئے ہوئے کو اوسوت (مٹھا) کہتے ہیں۔
(۵) چھاچھـ
 دہی سے زیادہ بے حساب پانی ڈال کر بلوئے ہوئے کو چھاچھ کہتے ہیں۔@ 
@ مختلف جانوروں کی چھاچھ
گائے کی چھاچھ 
 بیماریوں کے لیے مناسب ہے۔ بواسیر‘ جریان منی اور اعضاء کی کمزوری قے‘ سنگرھنی اور دستوں کو نافع ہے۔
بھینس کی چھاچھـ: 
ریح پیدا کرتی ہے۔ بدن کو فربہ اور مضبوط بناتی ہے۔ البتہ گراں اور دیر ہضم ہے۔
بکری او ر بھیڑ کی چھاچھ 
ریح‘ بلغم اور صفرا پیدا کرتی ہے۔ خصوصاً بھیڑ کی چھاچھ دمہ کے مریضوں کے لئے نہایت نقصان دہ ہے۔ علاوہ ازیں اسہال سدے اور دموی امراض پیدا کرنے کا موجب بھی ہو جایا کرتی ہے (خزائن الادویہ)۔@ 
@ چھاچھ اور اقوال قدماء
حشین 
 چھاچھ معدہ کو طاقت دیتی ہے۔ التہاب اور حرارت معدہ کو بجھاتی ہے۔ جگر کی حرارت کو مفید ہے۔ قاطع صفراء ہے۔ سنگرھنی اور اسہال کو روکتی  اور گرم مزاج میں تحریک باہ پیدا کرتی ہے۔ بدن کو موٹا کرتی اور نافع مسلولین ہے۔ شہد کے ساتھ بچوں کے قلاع یعنی منہ آنے کو مفید ہے۔
گیلانی 
 چھاچھ شیریں‘ ملین اور زیادہ ترش قابض ہے۔ تپ دق کے لیے بشرطیکہ اس میں درد سر نہ ہو مفید ہے۔ قلت ورقت دم میں اطریفل فولادی اور ریحی بواسیر میں اطریفل مقل کے ساتھ استعمال کریں۔
 فساد معدہ و جگر نیز ان کی تقویت کے لیے چھاچھ کو خبث الحدید کے ساتھ استعمال کرنا چاہیے۔ اسہال دموی و صفراوی میں چھاچھ سنگ تاب یا آہن تاب مفید پڑتی ہے۔ دق‘ اسہال اور لاغری کے لئے چاول یا آرد جو کو اس میں پکا کر کھانا مفید ہے۔ نیز بدن کو موٹا کرنے کی عجیب ترکیب ہے۔ نیز تسمین بدن کے لیے خشک روٹی اس میں بھگو کر کھانا مجرب ہے۔
 اسہال‘ صفراوی‘ سنگرھنی اور زلق الامعاء کے لئے باجرہ یا چاول کو اس میں پکا کر کھلائیں۔ شیرزن اور دوغ مساوی سعوطاً یرقان کو دفع کرتا ہے۔
طبری 
 تپ صفراوی اور دموی کے لئے مفید ہے۔ تپ دق کے لیے نانِ خشک چار تولہ نصف سیر چھاچھ میں بھگو دیں۔ جو کی روٹی کے ساتھ صفرا میں مفید ہے۔
ڈاکٹر ہجیسن 
 فرانس کے پاسٹیور انسٹی ٹیوٹ کے ڈاکٹر ہچیسن نے تجربات سے ثابت کر دیا ہے کہ چھاچھ کے استعمال سے بڑھاپا جلد نہیں آتا۔ کیونکہ چھاچھ میں اعلیٰ درجہ کی پرورش کرنے والی غذائیت پائی جاتی ہے۔ تازہ میٹھا چھاچھ پینے سے نئے رگ و ریشہ کی پیدائش ہے۔ کھٹی چھاچھ میں سے آنتوں میں  زہر پیدا کرنے والے کیڑوں کا ستیاناس ہو جاتا ہے۔ جسم کے رگ و ریشہ کو چھاچھ کے سوا دوسری کوئی ایسی دوا نہیں ہے جو اس  قدر تیزی اور خوبی سے اس میں اضافہ کر سکے۔
 بار بار کئی چیزیں کھانے سے وہ اچھی طرح ہضم نہیں ہوتیں اور ان کا غیر منہضم حصہ انتڑیوں میں رک کر لگ جاتا ہے۔ لیکن چھاچھ کے استعمال سے آنتیں صاف ہو جاتی ہیں اور ان میں نئے خون کا دورہ ہونے لگتا ہے۔ چھاچھ سے ہاضم رس زیادہ پیدا ہوتے ہیں۔ چنانچہ قوت ہاضمہ کو بڑھاتی ہے۔ آلات بول و براز میں چاچھ سے جوش پیدا ہوتا ہے۔ آلات انہضام کے مضبوط کرنے اور اس میں وافر سرخ و صالح خون پیدا کرنے کی صلاحیت بھی با تمام و کمال پائی جاتی ہے۔
 چنانچہ مہرشیوں کا قول ہے کہ چھاچھ کے استعمال کرنے والے کو کوئی بھی اور خصوصاً متعدی بیماریاں پھر سے پیدا نہیں ہوتیں۔ جس طرح سورگ میں دیوتائوں کے لیے امرت مسرت بخش اور صحت دینے والا ہے۔ اسی طرح دنیا میں انسان کے لیے چھاچھ صحت دینے والا ہے۔ غرضیکہ ویدک گرنتھ چھاچھ کی تعریفوں سے بھرے پڑے ہیں۔
کیمیائی تجربہ 
جدید تحقیقات نے ثابت کر دیا ہے۔ کہ چھاچھ میں کیلیشم‘ پوٹاشیم‘ مینگنیشم‘ سوڈیم‘ فاسفورس ‘ کلورین اور گندھک وغیرہ کے اجزاء پائے جاتے ہیں اور گوشت اور ہڈی کی پرورش کے لیے ان کا استعمال کوئی چھپی ہوئی بات نہیں۔
مضرات 
 چھاچھ سرد معدہ والوں کو نقصان پہنچاتی ہے۔ گائے‘ بھینس اور مرغ کے گوشت کے ساتھ پکانا نہایت مضر ہے۔ البتہ بھیڑ‘ چڑیا‘ کبوتر کے گوشت کے ساتھ پکانا فائدہ مند ہے۔ کھٹی چھاچھ نمک ڈال کر پینا درست نہیں۔ کیونکہ پنیس کا عارضہ پیدا کرتی ہے۔ آنکھوں میں مرض پیدا کرتی ہے۔ پھوڑا‘ پھنسی اور تپ کو مضر ہے سخت گرمی کے موسم میں بھی ممنوع ہے۔ نیز جسے دق اور قے الدم کا عارضہ ہو سوزش اور تشنگی دوران سر رکھتا ہو۔ مالیخولیا کا عارضہ یا سوداوی مزاج ہو اسے بھی مضر ہے۔ اس کے علاوہ کیلے کے ساتھ چھاچھ پینا بھی سخت ناروا ہے(خزائن الادویہ)۔
مصلحات 
 کھانڈ‘ شہد اور نمک کے ساتھ استعمال کرنے سے یہ نقصان وقوع نہیں آتے۔
مختلف نام 
        اردو          چھاچھ  ‘لسی         ہندی           چھاچھ  
        مالوی         مہی         فارسی         دوغ  
        عربی          محیض          یونانی          سلا (طاقت لانے والی)  
        سنسکرت  تگرنتھو (زہر دور کرنے والی) سنگوشم (آواز کو صاف کرنے والی) تدبہیدہ (دافع اسہال معدی) کالا شیکم (مشہتی)  لاہور کچا (لذت پیدا کرنے والی) وغیرہ وغیرہ صفاتی ناموں سے موسوم ہے۔@ & 
  


   دوسرا باب  


& سر کی بیماریاں
@ درد سر
$ (۱) سر میں خشکی اور گرمی کے باعث ہونے والے درد سر کے لئے دہی نہایت عمدہ اور قابل تعریف دوا ہے۔ چنانچہ ضرورت کے وقت مریض کے سر اور خصوصاً سر کے اگلے حصہ میں دہی کی مالش کرائیں۔ نیز ایک آدھ مرتبہ دہی کھلا بھی دیں۔ انشاء اللہ تعالیٰ درد موقوف ہو جائے گا اور سر کی خشکی اور گرمی دور ہو جائے گی۔$ 
$ (۲)  دھنیا حسب ضرورت لیں اور انہیں گائے کے تازہ دہی میں پیس کر لیپ تیار کریں اور مریض کی پیشانی اور اس کے اردگرد تڑپتی ہوئی کنپٹی کی رگوں پر لیپ کر دیں۔ انشاء اللہ تعالی درد میں تسکین اور سر میں ٹھنڈک پیدا ہو جائے گی۔ تجربہ کر کے آزما سکتے ہیں۔
نوٹ :  صداع یبسی اور صداع صفراوی میں دہی کا استعمال مصدقہ اور مسلمہ ہے۔$ @ 
@ نیند نہ آنا 
یہ بیماری صحت اور تندرستی کے لئے نہایت مضر ہے۔ اگر خدانخواستہ اس کا جلد تدارک اور سدباب نہ کیا جائے تو اس سے جنون‘ مالیخولیا‘ اختلاج قلب‘ خشک کھانسی اور دیگر اسی قسم کے بیسیوں مہلک امراض پیدا ہوتے ہیں۔
 دہی بفضلہ تعالیٰ سہر اور اس سے پیدا شدہ جملہ بیماریوں کو دور کرنے کے لئے نہایت مفید ہے۔ اب حکمائے مغرب بھی نہ صرف دہی کو عمدہ مکسن دماغ دوا تسلیم کرنے لگے ہیں۔ بلکہ اس کے دیگر فوائد کو بھی کرشمہ کار قرار دینے میں پیش پیش ہیں۔
$ (۳)  مریض سہر (بے خوابی) کے سر پر  روزانہ  دن میں دو تین مرتبہ گائے کے دہی کی مالش کریں۔ اس سے انشاء اللہ تعالیٰ چند روز کے اندر اندر ہی خشکی اور گرمی زائل ہو کر نیند بخوبی آنے لگتی ہے۔$ 
$ (۴)  دہی کی بالائی لے کر سر کے اگلے حصہ میں مالش کریں۔ نیند لانے کی بہترین دوا ثابت ہو گی۔ اگر اس میں قدرے روغن کدو بھی شامل کر لیا جائے تو فوائد میں اضافہ ہو جاتا ہے۔$ 
$ (۵) ھوالشافی :  صندل سفید‘ تخم کاہو‘ کشنیز مساوی الوزن حسب ضرورت لیں اور دہی یا دہی کے توڑ میں پیس کر پیشانی پر لیپ کر دیں۔ انشاء اللہ خاطر خواہ فائدہ ہو گا۔$ @ 
@ کابوس 
 اس مرض میں مریض کو ایسا معلوم ہوتا ہے کہ گویا کوئی سینہ پر چڑھ بیٹھا ہے۔ بعض مریض ایسا محسوس کرتے ہیں گویا انہیں کسی چیز نے دبا رکھا ہے۔ اٹھنے کی کوشش کریں تو اٹھ نہیں سکتے۔ ان کا دم گٹھنے لگتا ہے۔ بولنا اور ھلنا دشوار ہو جاتا ہے۔
$ (۶) ایسے مریضوں کے لئے دہی بفضلہ مفید اور موثر دوا ہے۔ چنانچہ مریض کابوس کو روزانہ دہی جس قدر بھی وہ کھا سکے کھلاتے رہیں۔ انشاء اللہ تعالیٰ کچھ عرصہ میں مرض سے نجات مل جائے گی۔
علاوہ ازیں دہی مراق‘ مالیخولیا اور دیگر خشکی و گرمی سے پیدا ہونے والے جملہ امراض دماغی کے لیے قابل وثوق اور قابل قدر دوا ہے۔$ @ 
@ صفراوی زکام 
 اکثر گرمی کے موسم میں بھی زکام ہو جایا کرتا ہے اور اس کی وجہ گرمی ہی ہوا کرتی ہے۔ وہ لوگ غلطی پر ہیں جوہر زکام کا علاج گرم ادویہ سے کرتے ہیں۔ ذیل کا چٹکلہ بار ھا بار کا تجربہ شدہ ہے۔
$ (۷) ھوالشافی :  گائے کا دہی تازہ کم از کم ڈیڑھ پائو لے کر اس میں مصری ملا کر پلائیں۔ اس سے انشاء اللہ گرمی کا زکام بآسانی رفع دفع ہو جاتا ہے۔@$  
@ بچوں کے سر کی پھنسیاں 
$ (۸) حکایت
 ایک بچہ بعمر دو سال میرے پاس بغرض علاج لایا گیا۔ پناہ خدا کی تمام سر اور منہ پیپ دار پھنسیوں سے بھرا ہوا تھا۔ جہاں پانی لگ جاتا تھا وہیں پھنسیاں پیدا ہو جاتی تھیں۔ مندرجہ ذیل نسخہ استعمال کرا دیا گیا۔ بفضلہ چند روز میں بالکل آرام ہو گیا اور تمام پھنسیاں جھڑ گئیں۔
ھوالشافی :  دہی گائے اور سرسوں کا تیل ہم وزن لے کر پیتل کی تھالی میں ڈال کر نیم کے ڈنڈے سے گھوٹیں۔ جب خوب حل ہو جائے تو اوپر لیپ کر دیں۔ چند روز کے استعمال سے انشاء اللہ شرطیہ فائدہ ہو گا۔ یہ نسخہ باوجود آسان ہونے کے اس قدر زود اثر اور مفید ہے کہ عقل حیران رہ جاتی ہے۔ قربان جائوں خداوند کریم کے جس نے معمولی چیزوں میں کمال درجہ کے اوصاف و فوائد بھر دیے ہوئے ہیں (صدریہ)۔$ @ 
@ گنج 
 چٹکلہ ہذا گنج جیسے گھنائو نے اور کریہہ المنظر مرض کو دور کرنے کے لئے نہایت مفید ثابت ہوا ہے۔
$ (۹)  حسب ضرورت گائے کا دہی لے کر کسی تانبے کے برتن میں ڈال کر خوب گھوٹیں۔ حتیٰ کہ دہی سبز رنگ کا ہو جائے۔ بس اکسیر صفت دوا تیار ہے۔ مریض گنج کے سر پر لیپ کر دیا کریں۔ انشاء اللہ چند ہفتوں کے استعمال سے بالوں جیسی نعمت سے مالا مال ہو جائے گا۔
 اگر اس میں کچھ ہلدی باریک پیس کر شامل کر لی جائے تو اور زیادہ موثر ہو جائے گی۔ اس معمولی سے نسخہ کے استعمال سے بیسیوں آدمی گنج جیسی کریہہ بیماری سے نجات پاکر بالوں کی نعمت سے بہرہ ور ہوئے ہیں۔$ @ & 
---




    تیسرا باب  


& آنکھوں کی بیماریاں


@ شب کوری 
 شب کوری کے لئے جسے رتوندھا بھی کہتے ہیں۔ چٹکلہ ہذا نہایت کار آمد ثابت ہوا ہے اور اس کے دو چند روزہ استعمال سے بفضلہ تعالیٰ شب کوری کی شکایت موقوف ہو جاتی ہے اور مریض بھلا چنگا ہو جاتا ہے۔
$ (۱۰)ھوالشافی :  تھوڑا سا گدھی کے دہی کا توڑ لے کر اس میں لعاب دہن (تھوک) شامل کریں اور شب کوری والے مریض کی آنکھوں میں دیا سلائی سے لگائیں۔ انشاء اللہ چند روز کے لگانے سے شب کوری دور ہو جائے گی۔
نوٹ :  اگر گدھی کا دہی میسر نہ آسکے تو گھوڑی کا دہی کام میں لائیں اور اگر بالفرض گھوڑی کا دہی بھی دستیاب نہ ہو سکے تو پھر گائے کا دہی استعمال کریں۔ مگر گدھی اور گھوڑی کا دہی رتوندھا میں گائے کے دہی سے زود اثر ثابت ہوتا ہے۔$ @ 
@ ناسور چشم 
$ (۱۱) شہتوت کے سبز پتے دہی میں فتیلہ کی شکل میں بنالیں اور بدستور معروف استعمال کرائیں۔ بفضلہ تعالیٰ ناسور کے لئے نہایت مفید اور کار آمد ثابت ہو گا۔ علاوہ بریں ہر قسم کے ناسور کے لئے بھی مفید اور موثر ہے۔$ 
$ (۱۲) سرمہ ا کسیر ا لبصر 
 یہ سرمہ بفضلہ تعالیٰ آنکھوں کی جملہ شکایات کو نیست و نابود کرنے میں نہایت مفید ثابت ہوتا ہے۔ چنانچہ اس کے متواتر استعمال سے دھند‘ جالا شب کوری‘ ضعف بصر وغیرہ دور ہو جاتے ہیں۔ نیز مدت طویل کا استعمال عینک کی غلامی سے بے نیاز کر دیتا ہے۔
ھوالشافی :  گائے کی چھاچھ سیر بھر لیں اور کسی کورے و آب نارسیدہ مٹی کے کوزے میں ڈال کر اور منہ مضبوطی سے باندھ کر زمین میں دفن کر دیں۔ جب چالیس روز گزر جائیں تو کوزہ کو احتیاط سے نکال لیں اور بعد میں سرمہ سفید ایک تولہ‘ شورہ قلمی ایک تولہ‘ افیون خالص چھ ماشہ لیں اور ان ادویات کو جوکوزہ مذکورہ سے برآمد ہوا ہو اس کے ہمراہ ملائیں۔ پھر کانسی کا ایک کٹورہ یا برتن لیں اور اس میں ادویات مذکورہ ڈال کر کریر کے ایسے ڈنڈے سے جس کے پیندے میں تانبے کا پترا یا پیسہ چڑھا ہوا ہو کھرل کرنا شروع کریں۔ اور زور دار ہاتھوں سے بخوبی مسحق کرتے رہیں۔ یہاں تک کہ جملہ ادویات غبار کی مانند پس کر ایسی باریک ہو جائیں کہ انگلیوں کے رڑکانے سے مطلق بھی محسوس نہ ہوں۔ بس سمجھ لیجئے کہ سرمہ اکسیر البصر تیار ہے۔ کسی صاف شفاف شیشی میں سنبھال رکھیں۔
ترکیب استعمال : روزانہ صبح و شام سرمہ ہذا کی تین تین سلائیاں اللہ کا نام لے کر آنکھوں میں لگایا کریں۔ انشاء اللہ جملہ امراض چشم میں لاجواب اور بے نظیر ہو گا۔
پینس کا جیدالاثر چٹکلہ 
 پینس کے عارضے کو نیست و نابود کرنے کے لئے چٹکلہ ہذا بفضلہ نہایت مفید ہے۔ تجربہ کر کے آزما سکتے ہیں۔$ 
$ (۱۳) ھوالشافی :  توڑ دہی میں قدرے آب برگ مرزنجوش (چوہے کنی بوٹی) نچوڑ کر نمک بقدر ذائقہ ملا کر ناک میں ٹپکائیں اور چند روز تک یہی عمل جاری رکھیں۔$ @ & 


---




   چوتھا باب 


& معدہ کی بیماریاں


@ سوداوی قے 
سوداوی قے کو روکنے کے لئے یہ نسخہ نہایت مفید اور عجیب الاثر ہے۔ اس کے استعمال سے مریض کو خواہ کتنی شدت سے قے ہو رہی ہو فوراً رک جاتی ہے۔
$ (۱۴) ھوالشافی :  حسب ضرورت گائے کا دودھ لیں اور اس میں دہی ڈال کر آگ پر رکھیں۔ جب دودھ پھٹ جائے تو اتارلیں اور پھٹے ہوئے دودھ کا پانی چھان کر مریض کو پلائیں۔ انشاء اللہ تعالیٰ فوراً سوداوی قے موقوف ہو جائے گی۔ ویدک گرنتھول کا مسلمہ نسخہ ہے۔ تجربہ کر کے آزمائش کر سکتے ہیں۔$ @ 
@ شدت پیاس 
 تشنگی کو رفع کرنے کے لئے یہ چٹکلہ اپنی نظیر آپ ہے۔ حتیٰ کہ کئی روز تک اس کے استعمال سے پانی کی خواہش نہیں ہوتی۔
$ (۱۵) ھوالشافی :  حسب ضرورت تخم خرفہ لے کر کچل لیں۔ پھر چھاچھ میں بھگو دیں۔ اسی طرح تین بار کر کے سکھا کر کسی شیشی میں بحفاظت بھر رکھیں۔ ضرورت کے وقت تھوڑا سا سفوف پھانک کر دیکھیں۔ تشنگی نام کو نہ رہے گی۔
 سیاحوں کے لئے ایک نادر تحفہ ہے۔ مسافر اور ایسے حضرات جن کو آئے دن سفر درپیش رہتا ہو اس سے بخوبی فائدہ اٹھا سکتے ہیں۔
 نیز روزہ داروں کے لئے بھی بے حد مفید ہے۔@$  
@ اروچی ناشک تکر 
دہی گائے کو بلو کر اس میں چوتھا حصہ تازہ پانی ملائیں اور مندرجہ ذیل اشیاء کا سفوف بقدر ضرورت شامل کر کے دن میں ایک دو مرتبہ حسب طاقت ہاضمہ استعمال کریں۔ اس کے استعمال سے بھی غذا میں خوب رغبت پیدا ہو جاتی ہے۔
$ (۱۶)  نسخہ سفوف 
 رائی ایک تولہ‘ سونٹھ ایک تولہ‘ زیرہ سفید نیم بریاں ایک تولہ‘ سیندھا نمک ایک تولہ باریک پیس کر محفوظ رکھیں اور وقت ضرورت دہی کے مٹھے میں ملائیں (مخزن آیور وئید)۔@$  & 
---




           پانچواں باب  


& جگر کی بیماریاں


@ ضعف جگر 
 جگر کی چار قوتوں سے کسی ایک دو یا چار کے خراب ہو جانے سے جگر کمزور ہو جاتا ہے۔ بدن دبلا ہو جاتا ہے اور بدن کی رنگت بالکل پھیکی پڑ جاتی ہے۔ بھوک بند ہو جاتی ہے۔ جگر میں کیلوس پہنچتے ہی میٹھا میٹھا درد شروع ہو جاتا ہے۔ پاخانہ کم آتا ہے۔ بلکہ بسا اوقات گوشت کے دھون کے رنگ کا آتا ہے۔ اگر پوری طرح علاج نہ کیا جائے تو سواء القینہ اور استسقاء جیسی مہلک اور خطرناک امراض پیدا ہو جاتے ہیں۔ اس لئے علاج میں سستی ہرگز نہ کرنی چاہیے۔
$ (۱۷) ا کسیر جگر 
 یہ دوا ضعف جگر کی جملہ بیماریوں کے لئے اکسیر اعظم کا حکم رکھتی ہے۔ خون کی کمی اور کمزوری بدن‘ دھڑکا‘ گرمی سب کو دور کر کے رنگ کو مانند انار سرخ کرتی ہے۔ خون بدن سے خشک ہو گیا ہو یا کم ہو گیا ہو چلنے پھرنے سے دم چڑھ جاتا ہو اس حالت میں اس سے بڑھ کر شاید ہی کوئی مفید اور زود اثر دوا ہو۔ دنوں میں رنگت کو سرخ کر کے بدن میں طاقت‘ چستی اور چالاکی پیدا کرتی ہے۔ جناب حکیم شب رام صاحب روپڑی کے مطب کا اکسیری نسخہ ہے۔ جو آپ کے ہاں ہزاروں مریضوں پر استعمال ہو چکا ہے۔
ھوالشافی :  لوہے چون آدھ سیر‘ آملہ آدھ سیر‘ ھلیلہ آدھ سیر‘ بلیلہ آدھ سیر‘ ہرسہ ادویہ کو باریک کر کے لوہے چون کو باریک کر کے ایک مٹی کے برتن میں پانچ سیر دہی ڈال کر رکھ دیں۔ ایک ہفتہ کے بعد لوہے کی کڑاہی میں ڈال کر لوہے کے دستہ سے کھرل کریں اور کناردشتی کے برابر گولیاں بنالیں۔ ضعف جگر اور کمی خون کا لاثانی علاج ہے۔
 ایک گولی صبح و شام ہمراہ چھاچھ یا دہی دیں۔ غذا صرف نان گندم اور دہی (جیبی فارماکوپیا)۔@$  
@ یرقان 
 گرم چیزوں کا زیادہ استعمال جگر میں صفرا پیدا کر کے خون کی رنگت زرد کر دیتا ہے۔ یہ زردی پہلے آنکھوں اور سب بدن پر چھا جاتی ہے۔
$ (۱۸) ھوالشافی : پھٹکڑی عمدہ قسم کو ٹکڑے ٹکڑے کر کے بریاں کر لیں اور اس میں سے ایک چٹکی یعنی جس قدر آسانی سے چٹکی کے اندر آسکے لے کر اوپر سے دہی کا پیالہ پلادیں۔ دوسرے دن دو چٹکی اور تیسرے دن تین چٹکی اور پھر چار دن تک تین تین چٹکی دیں اور دہی کا پیالہ پلاتے رہیں۔ اسی سے یرقان سیاہ اور زرد جوکہ ایک مہینہ سے زیادہ کا ہو ایک ہی مہینہ میں دور ہو جاتا ہے۔@$  
@ سعوط یرقان 
$ (۱۹) چھاچھ ایک حصہ‘ عورت کا دودھ ایک حصہ ہر دو کو ملا کر قدرے گرم کر کے مریض کو روزانہ سعوط کرایا کریں۔ اس سے انشاء اللہ بہت جلد یرقان جاتا رہتا ہے۔$ 
$ (۲۰)  اکسیر جگر ا نگوری 
 پرانی آبادی کے نشانات میں تلاش کر کے خبث الحدید (منور) کے پرانے ٹکڑے حاصل کریں اور اس کو گرم کر کے سو مرتبہ سرکہ خالص انگوری میں بجھائیں۔ پھر ان ٹکڑوں کو جو ریزوں کی شکل میں ہو جائیں گے تین روز تک کسی حوض یا کھلے برتن کے اندر رکھیں۔ جو پانی سے بھرا ہوا ہو۔ بعدہ نکال کر لوہے کے کھرل یا کڑاھی میں خوب باریک پیس لیں۔ دوا تیار ہے۔
ترکیب استعمال :  دو ماشہ صبح دو ماشہ شام آدھ پائو یا کم و بیش حسب طاقت مریض دہی یا چھاچھ کے ساتھ دیا کریں۔
فوائد : نہ صرف یرقان‘ بلکہ ضعف جگر اور سنگرہنی اور ضعف معدہ کے لئے مفید ہے (کنزالمفردات)۔$ 
$ (۲۱) اکسیر جگر ترپھلہ والی 
 یہ نسخہ ارسطوئے ثانی جناب حکیم مہتاب الدین صاحب مرحوم وزیر آبادی کا ہے۔ جو اپنے وقت میں استاد کامل مانے جاتے تھے۔ کئی مہاراجگان وروساء کے آپ طبیب تھے۔ ان کا یہ خاص راز کا نسخہ ہے۔ جس کے حصول کی داستان بھی  ہدیۂ ناظرین ہے۔ جس کو صاحب نسخہ کے لفظوں میں لکھا جاتا ہے۔
 میرے عم محترم جناب مولوی محی الدین صاحب نظام آبادی ایک نہایت ہی مایوس العلاج مریض کے علاج سے تنگ آکر مشورہ لینے کے لیے حکیم عبدالرحیم صاحب جمیل کے پاس تشریف لے گئے۔ مریض کا رنگ زرد‘ پیٹ پھولا ہوا‘ متورم چہرہ‘ غرضیکہ مجسم مرض بنا ہوا اور بظاہر کوئی امید زیست باقی نہ تھی۔ حکیم صاحب نے ایک سیاہ رنگ کی چیز لے کر تین رتی کے برابر گولیاں بنادیں اور فرمایا کہ اس کو جا کر لسی کے ساتھ کھلانا شروع کر دو۔ دوا شروع ہوئی تو اگلے روز مریض کی صحت ہی تبدیل ہو گئی غرض یہ کہ دس یوم میں مریض بھلاچنگا ہو گیا۔ بعدہ حصول نسخہ کے لیے جدوجہد شروع کر دی۔ بھلا ایسا مجرب نسخہ اور پرانے زمانہ کے طبیب بتائیں۔ مگر آپ نے بصد مشکل ان کے ایک نوکر سے جو دوائیں بنایا کرتا تھا پوچھنا شروع کیا۔ اس نے پانچ روپے فیس طلب کی جو خوشی سے ادا کر دی گئی۔ دوسرے دن حکیم صاحب کے روبرو نسخہ پیش ہوا تو حکیم صاحب نے قسم اٹھا کر اس کی تصدیق فرمائی۔ حضرت موصوف نے اس نسخہ کو بنایا اور آج اس بات کو پچاس سال گزر چکے ہیں۔ برابر تیار کر کے ہزار ہا مریضوں کو استعمال کرا چکے ہیں بے حد نافع ہے خلق خدا کی بھلائی کے لیے نسخہ حاضر ہے۔
ھوالشافی :  ہلیلہ پانچ تولہ‘ بلیلہ پانچ تولہ‘ فلفل دراز ایک تولہ‘ مجیٹھ پانچ تولہ‘ لوہے چون پانچ تولہ‘ کوزہ مصری دس تولہ‘ دہی ایک سیر۔
ترکیب ساخت  :  تمام اشیاء کو دہی میں ڈال کر کھرل کرنا شروع کر دیں۔ دوبارہ ایک سیر دہی ڈال دیں اور کھرل کریں۔ سہ بارہ اسی طرح کھرل کریں۔ حتیٰ کہ انگلی کے ساتھ رڑکانے سے کچھ نہ رڑکے۔ بس اکسیر تیار ہے۔
فوائد :  ضعف جگر‘ بھس‘ کمی ٔ خون‘ عظم طحال‘ ورم جگر وغیرہ امراض کے لیے ایک تحفہ ہے۔
خورا ک :  ایک گولی ہمراہ دہی کی لسی کے دینا شروع کر دیں (کنزالمرکبات)۔$ 
$ (۲۲) سفوف ا کسیر جگر 
 یہ سفوف جگر اور دل کی تمام بیماریوں کے لیے بہت ہی مفید ثابت ہوا ہے۔ خصوصاً یرقان‘ ضعف جگر‘ ہاتھ پائوں کے ورم‘ چلنے پھرنے سے دم پھول جانا‘ سوء القینہ وغیرہ کے لیے تو بارھا کا آزمودہ ہے۔ یرقان اسود و اصفر ہر دو کے لیے بے خطا کی مصداق پایا ہے۔
ھوالشافی : خبث الحدید مصفیٰ پوست ھلیلہ زرد‘ پوست بلیلہ‘ آملہ ہر ایک ایک پائو مرچ سیاہ‘ فلفل دراز‘ سونٹھ ہر ایک چار تولہ۔
ترکیب تیاری :  چاروں ادویہ کو خوب کوٹ کر کسی چینی یا مٹی کے برتن میں ڈال دیں اور ان کے اوپر گائے کا دہی اس قدر ڈالیں کہ تمام ادویات کے اوپر چار چار انگل چڑھ جائے۔ پھر کسی باریک رومال سے برتن کوڈھک دیں اور دن میں دوبار کسی صاف لکڑی سے ہلاتے رہیں۔ سردیوں میں ایک ہفتہ اور گرمیوں میں چار روز رکھ چھوڑیں۔ اگر بالفرض دہی پہلے خشک ہو جائے تو قدرے اور ڈال دیں۔ اور مدت معینہ کے بعد اس دوا کو کسی بڑے کاغذ وغیرہ پر پھیلا کر سایہ میں خشک کر لیں اور پھر باریک کوٹ کر ترکٹہ یعنی مرچ سیاہ‘ فلفل دراز‘ اور سونٹھ کا سفوف ملائیں‘ بس یہی سفوف اکسیر جگر اور اکسیر یرقان ہے۔
خوراک :  تین ماشہ بوقت صبح دہی کے پیالہ سے یا جو صاحب دہی حاصل نہ کر سکتے ہوں تو صرف چھاچھ سے لے لیا کریں۔ آٹھ روز کافی ہے (کنزالمرکبات)۔
 دواخانہ سلیمانی میں منوں کی مقدار میں تیار ہو کر فروخت ہوتی ہے۔@$  & 




   چھٹا باب  


& آنتوں کی بیماریاں


@ قبض 
 چٹکلہ ہذا بفضلہ تعالیٰ قبض کو کھولنے کے لیے نہایت مفید ہے۔
$ (۲۳) ھوالشافی : حسب حاجت گائے کا چھاچھ لے کر اس میں قدرے اجوائن ملا کر علیٰ الصبح نہار منہ پلایا کریں۔ بفضلہ تعالیٰ قبض وغیرہ نام کو بھی نہ رہے گی۔$ 
$ (۲۴)  قبض کشا گولیاں 
 لوگ کہتے ہیں کہ جمالگوٹہ مدبر کرنے کے باوجود مضر ہی رہتا ہے۔ لیکن ذرا وہ ان گولیوں کو بنا کر یکھیں۔ جس میں جمالگوٹہ کو مدبر بھی نہیں کیا جاتا۔ مگر مدبر شدہ سے بھی زیادہ افضل اور بے ضرر ہوتا ہے۔
ھوالشافی :  مغز جمالگوٹہ ایک تولہ‘ صرف پتہ دور کیا ہوا‘ پوست آملہ تین تولہ‘ چھاچھ حسب ضرورت۔
ترکیب تیاری :  آملہ کو قدرے کوٹ کر کسی مٹی یا چینی کے برتن میں ڈال دیں اور اسی طرح مغز جمالگوٹہ بھی تھوڑا تھوڑا کوٹ کر اسی پیالے وغیرہ میں ڈال کر اوپر سے چھاچھ غلیظ یعنی گاڑھی لسی اس قدر ڈالیں جس سے دوا بخوبی ڈھک جائے۔ بلکہ چھاچھ دوا کے اوپر دو دو انگل مزید چڑھ جائے۔ گرمیوں کے موسم میں ایک دن رات اور سردیوں میں تین دن پڑا رہنے دیں۔ پھر کھرل میں ڈال کر باریک پیس کر گولیاں دو دو رتی کی بنا لیں اور خشک ہونے کے بعد شیشی میں حفاظت سے رکھیں۔
خوراک :  ایک گولی رات کو سوتے وقت پانی یا دودھ سے کھا کر سو رہیں۔ صبح اٹھتے ہی ایک اجابت بافراغت ہو جاتی ہے۔ اگر جلاب لینا مقصود ہو تو تین چار گولیاں کھلا دیں۔ اگر جلن سی معلوم ہو تو مصری کا شربت پلائیں (کنزالمجربات)۔@$  
@ پیچش اور دست 
 مندرجہ ذیل نسخہ پیچش کو بند کرنے کے لیے لاجواب ہے۔ اگر باپرہیز استعمال کیا جائے تو یقینا فائدہ بخش ہے۔
$ (۲۵)  پیچش کی یقینی دوا 
ھوالشافی :  موچرس کو کوٹ کر چھان کر دو ماشہ صبح اور دو ماشہ شام دہی میں ملا کر پلایا کریں۔ انشاء اللہ تین روز کے استعمال سے یقینی طور پر مریض پیچش کو آرام ہو گا۔ خواہ کتنی ہی سخت پیچش ہو (کنزالمفردات)۔$ 
$ (۲۶) چھاچھـ کا کر شمہ 
 ہر قسم کے دستوں کی آخری دوا ہے۔ صد ہا بار آزمائی جا چکی ہے۔ خدا کے فضل سے ہر جگہ تیر بہدف ثابت ہوئی۔ دستوں کے علاوہ سنگرہنی کے لئے بھی مفید ہے۔ نسخہ متبرکہ یہ ہے۔
ھوالشافی :  چھاچھ ترش آدھ سیر کو آگ پر رکھ کر اس قدر پکائیں کہ قوام گاڑھا ہو جائے اور اس میں ایک تولہ زنجبیل‘ تین ماشہ موچرس باریک پیس کر ملالیں۔ جب گولی بندھنے کے لائق ہو جائے تو گولیاں بقدر جنگلی بیر کے تیار فرمالیں۔ خشک ہونے پر شیشی میں محفوظ رکھیں۔ بوقت ضرورت ایک گولی صبح‘ دوپہر اور شام پانی کے ساتھ دیں۔ ایک یوم میں سخت سے سخت مرض دور ہو گا۔$ 
$ (۲۷) ھوالشافی : دہی کا توڑ چار سیر‘ سونٹھ ڈیڑھ تولہ‘ موچرس دو تولہ۔ اول دہی کے توڑ کو جوش دے کر گاڑھا کریں۔ بعدہ باقی اشیاء ملا کر خوب حل کریں۔ اور گولیاں بقدر کو کن بیر (تین رتی) کے برابر بنائیں۔ ایک گولی صبح دوپہر اور شام ہمراہ لعاب اسپغول۔
 وہ دست جو کسی دوا سے نہ رکتے ہوں اس کے استعمال سے بند ہو جاتے ہیں۔ نیز پرانے سے پرانے دستوں کے لیے یہ دوا اکسیر حیات ہے اور جادو کا کام دیتی ہے (تحفہ نایاب)۔$ 
$ (۲۸)  دستوں کو بند کرنے کے لئے مندرجہ ذیل چٹکلہ نہایت مفید ہے۔ اس کے استعمال سے دست فوراً بند ہو جاتے ہیں۔
ھوالشافی : حسب ضرورت بکری کے دہی کا توڑ لے کر اس میں قدر شہد ملائیں اور مریض کو چٹائیں۔ انشاء اللہ دست بند ہو جائیں گے۔ اگر پہلی خوراک سے بالکلیہ صحت نہ ہو تو دو گھنٹہ کے بعد ایک خوراک اور دے دیں۔ انشاء اللہ دست شرطیہ طور پر بند ہو جائیں گے۔ خونی دست بھی اس سے بند ہو جاتے ہیں۔$ 
$ (۲۹) صفراوی دستوں کا علاج 
 اگر دستوں کا باعث گرمی ہو اور دست کسی صورت میں بھی بند ہونے میں نہ آتے ہوں تو اس مفید الاثر نسخے کے استعمال کرنے سے رک جاتے ہیں اور آنتوں میں ٹھنڈک اور تسکین پیدا ہو جاتی ہے۔ تجربہ کر کے آزما سکتے ہیں نسخہ موصوفہ یہ ہے۔
ھوالشافی : حسب ضرورت چاول اور جو کے ستولیں اور گائے کے دہی میں پکا کر مریض کو کھلائیں۔ اس سے انشاء اللہ تعالیٰ گرمی کے دست موقوف ہو جائیں گے۔ نہایت ہی لاجواب اور مفید الاثر نسخہ ہے۔$ 
$ (۳۰) جما لگو ٹے کا خاص تر یاق 
 یہ دوا جمالگوٹے کے دستوں اور اس کے زہر دور کرنے کے لئے واقعی تریاق ہے۔ خواہ جمالگوٹہ چھ ماشہ تک کیوں نہ کھا لیا ہو پھر بھی کوئی خدشہ کا مقام نہیں۔ جب دست کسی طرح تھمنے اور رکتے نہ ہوں۔ پیاس کی شدت ہو مگر پانی پیتے ہی قے ہو جاتی ہو۔ ایسی خراب حالت کے دوران میں دھنیا باریک پسا ہوا ڈیڑھ ماشہ‘ دہی پائو‘ مصری حسب ضرورت ملا کر پلائیں اور پانچ پانچ منٹ کے وقفہ سے اسی طرح سفوف اور دہی پلاتے رہیں۔ آہستہ آہستہ خود ہی ہضم ہونے لگے گا۔ اس دوا کے اندر پہنچتے ہی گھراہٹ اور بے چینی نیز جلن وغیرہ موقوف ہو کر دست تھم جاتے ہیں۔$ 
$ (۳۱) جمالگوٹے کے دستوں کو بند کرنے کے لیے یہ چٹکلہ بھی قابل تعریف ہے اور اس کے استعمال کرانے پر دست دور ہو جاتے ہیں۔ جلن اور گھبراہٹ دور ہو جاتی ہے۔ تجربہ کر کے آزما سکتے ہیں۔
ھوالشافی : حسب ضرورت دہی لیں اور اس میں کتیرا گوند بقدر دو ماشہ ملائیں اور مریض کو پلائیں۔ انشاء اللہ تعالیٰ دستوں کا سیلاب بند ہو جائے گا۔ مریض کی گھبراہٹ اور بے چینی نام کو بھی نہ رہے گی۔$ 
$ (۳۲) حکایت 
 صوفی قمر الدین مؤذن جامع مسجد روڑی ضلع حصار نہایت نیک اور سادہ بزرگ تھے۔ جو کہ والد محترم کے خاص خادم تھے۔ ایک مرتبہ خونی پیچش میں مبتلا ہوئے۔ دن میں بے شمار مرتبہ اس المناک بیماری کا دورہ ہوتا تھا۔ عرصہ تک قابضات وغیرہ کا استعمال ہوتا رہا۔ مگر ذرا فاقہ نہ ہوا۔  آخر بندہ نے بازار سے کڑا  چھال منگوا کر اور سفوف بنوا کر چھ چھ ماشہ کی سات پڑیا تیار کروا دیں اور ہدایت کی کہ روز ایک پڑیا بوقت صبح منہ میں ڈال کر دہی حسب دل خواہ پی لیا کریں۔ پھر جب بھوک پیاس لگے تو دہی پیتے رہیں۔ یہاں تک کہ پانچ سیر اور دس سیر بھی پیا جا سکے تو کوئی حرج نہیں اور بجز دہی کے دوسری غذائوں سے جس قدر احتیاط برتی جائے بہتر ہے۔ ہاں اگر قطعاً بھوک برداشت نہ ہو تو چاول ابلے ہوئے دہی ملا کر کھائیں۔ جس میں میٹھا یا نمک نہ ملایا جائے۔
 چنانچہ حسب ہدایت دوا شروع کی گئی اور خدا کی مہربانی سے دن بدن آرام ہوتا چلا گیا اور ایک ہفتہ میں مکمل صحت ہو گئی۔ اور درد‘ مروڑ‘ پیچش خون سب سے چھٹکارا ہو گیا۔@$  
@ کرم شکم 
$ (۳۳) مندرجہ ذیل چٹکلہ کرم شکم کو ہلاک اور خارج کرنے کے لیے نہایت مفید ہے۔ منہ سے رال وغیرہ بہنا بند ہو جاتی ہے۔ قبض دور ہو جاتی ہے۔ قبض دور ہو کر بھوک خوب لگتی ہے۔ کھانا اچھی طرح ہضم ہونے لگتا ہے۔
ھوالشافی : حسب ضرورت مریض کو نہار منہ اونٹنی کا دہی کھلایا کریں۔ انشاء اللہ ایک ہفتہ کے استعمال سے تمام کرم مردہ ہو کر خارج ہو جائیں گے۔@$  
@ درد قولنج 
$ (۳۴)  اگر کھرنی زیادہ کھا جانے سے مریض کو درد قولنج پیدا ہو جائے تو اس کو رفع کرنے کے لئے چھاچھ نہایت مفید ہے۔ چنانچہ مریض کو چھاچھ پلائیں اس سے انشاء اللہ تعالیٰ آرام ہو جائے گا۔$ 
$ (۳۵)  یہ ٹوٹکہ بھی درد قولنج کو موقوف کرنے کے لئے سود مند اور مفید ہے۔ چنانچہ تجربہ کر کے آزما سکتے ہیں۔
 ہڑ‘ سیندھا نمک حسب ضرورت گائے کی چھاچھ میں ملا کر مریض کو پلائیں۔ انشاء اللہ فوراً آرام ہو گا۔@$  


@ سنگرھنی 
 یہ ایک ایسی مہلک اور خوفناک بیماری ہے جس کے لرزہ خیز نتائج سے طب سے ذرا سا لگائو رکھنے والا شخص بھی بخوبی واقف ہے۔ جب یہ بیماری کسی بدنصیب کو چمٹتی ہے تو بس چھوڑنے کا نام تک نہیں لیتی۔ یہی وجہ ہے کہ اس کا نام اطبائے ہند نے سنگ رھنی (ساتھ رہنے والی) رکھا ہے۔
اسباب 
 بالعموم بدہضمی‘ آنتوں کے عصبی مراکز کی کمزوری اور بعض اوقات رنج و غم کے باعث آنتوں اور معدہ کی قوت ماسکہ ضعیف ہو جاتی ہے۔ گرم ملکوں اور بالخصوص ہمارے ملک میں یہ مرض زیادہ ہے۔ نیز مردوں کی نسبت عورتوں اور بچوں کو زیادہ لاحق ہوتا ہے۔
علامات 
 مریض کو مٹیالے رنگ کے دو چار دست روزانہ آکر ایک دو دن خود ہی قبض ہو جاتی ہے اور پھر بدستور دست آنے لگتے ہیں۔ اس سے مریض روز بروز دبلا ہو کر راہی ملک عدم ہو جاتا ہے۔
 قدیم آیورویدک معالجین نے اس مرض کے لیے دہی یا مٹھا آب حیات کی مانند بتلایا ہے اور تجربہ سے بھی یہی ثابت ہوا ہے۔ کہ جب مریض سنگرھنی کو کوئی دوا کار گر ثابت نہیں ہوتی تو دہی اور چھاچھ اس کی زندگی بچانے کے لئے امرت کا کام کرتی ہیں۔ چنانچہ ذیل میں ہم ایک ہندی اشلوک کا مفہوم درج کرتے ہیں۔ اس سے معزز قارئین پر ہمارے ان الفاظ کی بالتوثیق تصدیق ہو گی۔ چنانچہ ملاحظہ ہو۔
 جس طرح گھاس پھوس کے ڈھیر کو آگ کی ایک چھوٹی سی چنگاری جلا کر خاکستر کر دیتی ہے۔ جس طرح رات کے سخت اندھیرے کو سورج کی روشنی بھگا دیتی ہے۔ اسی طرح اس سخت مرض (سنگرھنی) کو گائے کا دہی یا مٹھا ناش کر دیتا ہے ۔گائے کا خالص دہی تکر مٹھا نہایت ہلکی غذا ہے۔ (مریض سنگرھنی کے لئے) قابض اور حرارت ھاضمہ کو خوب تیز کرتا ہے اور اخلاط کے فساد کو درست کرتا ہے۔ شدید مرض سنگرھنی میں مٹھے کے بغیر دیگر ہزار ہا قسم کی ادویات سے بھی مطلق فائدہ نہیں ہوتا۔ دوسرے الفاظ میں یوں کہنا چاہیے کہ مشکل سے مشکل اور عسر العلاج سنگرھنی بھی مٹھے کے استعمال سے دور ہو جاتی ہے۔
$ (۳۶) سنگرھنی کا و یدک طر یق علاج
 جیسا کہ ہم کتاب ہذا کے مقالہ میں بیان کر آئے ہیں کہ جس دہی کو بلو کر چوتھا حصہ پانی ملا کر مکھن نکال لیا جائے۔ اس کو ویدک اطباء تکر کے نام سے موسوم کرتے ہیں۔ چنانچہ یہی تکر مریض سنگرھنی کو دینا چاہیے۔$ 
$ (۳۷) وات کی سنگرھنی 
 تکر میں چوتھا حصہ پانی ملا کر اس میں قدرے سیاہ مرچ‘ زیرہ سیاہ‘ نمک اور قدرے ہینگ بریاں شامل کریں اور مریض کو پلائیں اور روزانہ اسی طرح پلایا کریں۔ انشاء اللہ تعالیٰ چند روز میں سنگرھنی کا قلع قمع ہو جائے گا۔ تجربہ کر کے آزما سکتے ہیں۔
(۳۸) پت کی سنگرھنی 
 سنگرھنی کی اس قسم میں دہی میں چوتھے حصہ سے زیادہ پانی ملا کر اور اس میں سفوف دھنیا‘ فلفل دراز نیز کھانڈ یا مصری شامل کر کے مریض کو استعمال کرایا کریں۔ بفضلہ تعالیٰ صحت ہو گی (مخزن آیوروید)۔$ 
$ (۳۹)  کف کی سنگرھنی 
 کف کی سنگرھنی میں دہی میں چوتھا حصہ پانی ملا کر سفوف مرچ سیاہ اور فلفل دراز‘ نمک اور ہینگ ملا کر دیں۔ انشاء اللہ مفید اور سعید ثابت ہو گا (مخزن آیور وید)۔$ 
$ (۴۰) پہلا اکسیری چٹکلہ 
 آدھ سیر گائے کا چھاچھ لیں اور اس میں ایک تولہ موصلی کا سفوف شامل کر کے مریض کو پلائیں اور روزانہ اسی طرح پلایا کریں۔ انشاء اللہ تعالیٰ چند روز میں سنگرھنی کا قلع قمع ہو جائے گا۔ تجربہ کر کے آزما سکتے ہیں۔$ 
$ (۴۱) دوسرا ا کسیری چٹکلہ 
 حسب حاجت چھاچھ میں سیندھا نمک یا مرچ سیاہ کا سفوف ملا کر مریض کو روزانہ نہار منہ پلایا کریں۔ خاطر خواہ فائدہ ہو گا۔$ 
$ (۴۲) سنگر ھنی کا تیسرا ا کسیری چٹکلہ 
 حسب حاجت چھاچھ میں سیندھا نمک یا مرچ سیاہ کا سفوف ملا کر مریض کو روزانہ نہار منہ پلایا کریں ۔خاطر خواہ فائدہ ہو گا۔$ 
$ (۴۳) ا کسیری و اسراری نسخہ 
 جس کے استعمال سے سات سات سال کے کہنہ مریض بھی تندرست ہو جاتے ہیں۔
 کڑاچھال چھ ماشہ‘ کشتہ ہڑتال گودنتی ایک رتی‘ کشتہ سنکھ دو رتی‘ گائے کا دہی نصف سیر مذکورہ بالا ادویہ کو روزانہ دہی کے ہمراہ پلایا کریں۔ انشاء اللہ ہفتے عشرے کے اندر اندر ہفت سالہ سنگرھنی کا مریض بھی تندرست ہو جاتا ہے۔
نوٹ :  اگر مریض آدھ سیر دہی کے بجائے زیادہ پی سکے تو بھی مفید ثابت ہو گا۔ کیونکہ مریض جس قدر زیادہ دہی ہضم کر سکے گا اتنا ہی جلد فائدہ ہو گا۔$ 
$ (۴۴) حکا یت 
 راقم الحروف ریاست پٹیالہ کے ایک وجع المفاصل کی مریضہ کے علاج کے لیے گیا ہوا تھا۔ اس کا خاوند مشہور عطائی حکیم تھا۔ دوران علاج میں میرے پاس بوٹا نامی ایک چمار جس کو مدت سے سنگرھنی نے پریشان کر رکھا تھا اور حتی المقدار بہتیرے علاج معالجے کیے۔ مگر فائدے کی صورت پیدا نہ ہوئی آیا اور طالب علاج ہوا۔
 چونکہ مریض کی حاضری ایسے وقت ہوئی تھی جب کہ حکیم مذکور بھی میرے پاس ہی موجود تھا۔ لہٰذا مجھے (تنہائی میں) کہنے لگا کہ سنگرھنی کا علاج تو ایک معمولی بات ہے۔ آپ میری اھلیہ کا علاج غور سے کریں۔ چنانچہ وہ نسخہ جس کو وہ آج تک اپنے سینہ بخل گنجینہ میں چھپائے ہوئے تھا مجھ سے بیان کر دیا۔ میں نے حسب ہدایت بازار سے ایک آنہ کی کڑا چھال خریدی اور سات پڑیا بنا کر دے دیں۔ سات پڑیا ابھی تخم نہ ہونے پائی تھیں کہ اللہ تعالیٰ نے شفا بخشی اور وہ مرض جو صدہا روپے کے خرچنے سے بھی نہیں جایا کرتا تھا۔ موازی ایک آنہ کی دوا سے دور ہو گیا۔
نوٹ :  محققین اطباء کا خیال ہے کہ کڑاچھال بذات خود مرض میں کوئی حصہ نہیں لیتی۔ محض دہی کے زیادہ سے زیادہ مقدار میں ہضم کرانے کے لیے اس کے ساتھ استعمال کرائی جاتی ہے۔ کیونکہ کڑاچھال دہی کی زیادہ سے زیادہ مقدار کو نسبتاً تھوڑے وقت میں ہضم کرنے کے لیے ایک مسلمہ دوا ہے۔ لہٰذا دہی کو جتنا بھی زیادہ استعمال کرائیں گے۔ اتنا ہی زیادہ سود مند اور زود اثر ثابت ہو گا۔$ 
$ (۴۵) حکا یت 
 جناب کرشن دیال وئید ایڈیٹر رسالہ گھر کا وئید اپنے مشہور گرنتھ مخزن آیور وید میں رقم طرزاز ہیں کہ مولوی معراج الدین صاحب مرحوم امام مسجد ہال بازار امرتسر کی دختر بلند اختر پورے ایک سال سے بیمار تھی۔ مریضہ کے بھائی اعلیٰ تربیت یافتہ‘ اعلیٰ قابلیت کے ڈاکٹر اور خاوند اعلیٰ درجہ کے یونانی طبیب تھے۔ آغاز مرض کی حالت میں حکیم موصوف نے مریضہ کے علاج اپنے طور پر یونانی طریق سے کیا۔ دیگر یونانی اطباء کی امداد بھی حاصل کی لیکن مریضہ کو کچھ فائدہ نہ ہوا۔ ھار کر حکیم صاحب مریض کہ دہلی لے گئے۔ دیگر فاضل اطباء کے علاوہ حکیم بھورے خاں و حکیم عبدالوھاب عرف نابینا صاحب سے مریض کا معائینہ کرایا گیا۔ دہلی میں کئی ماہ تک دیگر مختلف اطباء کے علاج بھی ہوتے رہے لیکن        ؎
مرض بڑھتا گیا جوں جوں دوا کی
 مریضہ کی حالت بد سے بدتر ہوتی گئی۔ آخر مایوس ہو کر مریضہ کو واپس امرتسر لایا گیا اور ڈاکٹری علاج شروع ہوا۔ جب امرتسر کے بڑے بڑے ڈاکٹر صاحبان کے علاج سے بھی مریضہ کو کچھ افاقہ نہ ہوا تو حکیم صاحب موصوف مریضہ کو لاہور لے گئے۔ وہاں میڈیکل کالج کے پرنسپل کے علاوہ لاہور کے مشہور ڈاکٹر بال کرشن صاحب کول سے بھی مریضہ کا معاینہ کرایا گیا اور کافی عرصہ تک علاج کراتے رہے۔ لیکن مرض دن بدن ترقی کرتا گیا۔ آخر ڈاکٹر صاحبان نے حکیم موصوف سے کہہ دیا گیا کہ یہ تپ کی آخری سٹیج ہے۔ آرام کی کوئی صورت نہیں۔ لہٰذا اب بیچاری مریضہ کو کھانے پینے کے لیے کیوں ترسایا جائے۔ اس کو ہر ایک چیز کھانے کی اجازت دے دو تاکہ آخری وقت میں اس بے چاری کو کسی چیز کی تمنا نہ رہے۔ چنانچہ حکیم موصوف مریضہ کو پھر واپس امرتسر لے آئے۔
 جب ڈاکٹروں نے آخری فتوی دے دیا اور مریضہ سوکھ کر کانٹا ہو گئی۔ چارپائی سے ہلنے جلنے کے قابل بھی نہ رہی تو حکیم صاحب موصوف کو کسی نے میرا پتہ دیا۔ چنانچہ حکیم موصوف مریضہ کو میرے مطب میں لائے اور تمام قصہ کہہ سنایا۔ میں نے جا کر مریضہ کی حالت دیکھی وہ کھاٹ پر لیٹی ھائے ھائے کر رہی تھیں۔ جسم پر گوشت کا نام بھی نہ تھا صرف ہڈیوں کا نام اور ہڈیوں کا ڈھانچہ ہی نظر آتا تھا۔ میں نے مریضہ کی نبض دیکھی اور چند امور دریافت کئے اور سوال و جواب کے بعد میں اس نتیجہ پر پہنچا کہ مریضہ کو تپ دق کا عارضہ قطعاً نہیں ہے۔ مجھ سے پیشتر کے جملہ معالجین خواہ وہ ڈاکٹر صاحبان ہوں یا حکماء سب کے سب دھوکے میں رہے اور مرض کی غلط تشخیص کرتے رہے۔ میں نے حکیم صاحب موصوف کو بتایا کہ مریضہ شروع شروع میں سنگرھنی میں مبتلا ہوئی اور پھر اسے گرہنی روگ ہو گیا۔ اور دوا کے متعلق میں نے حکیم صاحب موصوف سے کہا کہ آج صرف معمولی دوا دی جائے گی اور اصلی دوا کل سے شروع ہو گی۔ کیونکہ اصلی دوا کے ہمراہ پہلے ہی روز کم از کم دو سیر گائے کے دہی کی خالص چھاچھ بطور غذا اور درکار ہو گی۔ آج آپ شام کو دو سیر خالص دودھ گائے اپنی آنکھوں کے سامنے دوہا کر رات کو ضامن لگا دیں اور صبح اس میں سے چوتھائی حصہ پانی ملا کر اچھی طرح سے بلولیں اور جس قدر مکھن نکلے نکال لیں۔ ازاں بعد اس چھاچھ کو کپڑے میں تین مرتبہ چھان لیں۔ اس کے ہمراہ دوائی استعمال کرائی جائے گی۔ چنانچہ حکیم صاحب موصوف نے یہ تمام انتظام کر لیا۔ میں نے مریضہ کے لئے مندرجہ ذیل نسخہ تجویز کیا۔
ھوالشافی : مرگانگ پوٹلی رس نصف رتی دو خوراک۔ ہمراہ ڈیڑھ ماشہ گھی گائے اور چھ ماشہ شہد خالص صبح اور شام دو مرتبہ اور اس کے ٹھیک آدھ گھنٹہ بعد سورن پر پٹی چوتھائی رتی۔ کرپوارس چوتھائی رتی۔ موتی بھاسکر چورن تین رتی۔ شنکھ آدی وٹی نصف گولی جملہ ادویہ ہمراہ چھاچھ مذکور اور چہار گھنٹہ کے بعد ایسی ہی ایک اور خوراک دینے کی ہدایت کی اور دن رات میں چار خوراک تک دینے کے لیے کہا گیا۔ پہلے روز جب مریضہ کو یہ دوائیں استعمال کرائی گئیں تو شام کے چار بجے حکیم صاحب موصوف میرے پاس بھاگے ہوئے آئے اور کہنے لگے کہ پنڈت جی دو سیر کی چھاچھ تو ختم ہو چکی ہے۔ اب کیا کریں؟ میں نے کہا مریضہ کو کہو اب ذرا صبر کرے۔ رات بھر کچھ نہیں دیا جائے گا اور آپ کل کے لیے دو سیر کی بجائے اڑھائی سیر دودھ کو ضامن لگائیے۔ اور ایک سیر کل جو بارہ بجے تک دہی بن جائے گا اور پہلا دہی ختم ہونے پر کام آئے گا۔ چنانچہ حکیم صاحب موصوف نے ایسے ہی کیا اگلے روز جب دوا لینے آئے تو ان کے چہرہ پر بشاشت کے آثار ہویدا تھے۔ میں نے کہا کہیے کل کے دست ہوئے؟ حکیم صاحب بولے قبلہ کل سے اب تک کوئی دست نہیں ہوا اور کہنے لگے کہ وئید جی آج بھی دہی سے کام نہ چلے گا۔ کیونکہ مریض صبح کے جمائے ہوئے دودھ کی چھاچھ میں سے آدھی ختم کر چکی ہے اور میرے گھر پہنچنے پر شائد بقایا چھاچھ بھی ختم ہو جائے۔ پھر رات بھر کے لیے کچھ نہ بچے گا۔ میں نے کہا رات کو حتی الوسع چھاچھ نہ ہی دیجئے اور کل کے لیے آج سے تین سیر اور کل صبح ڈیڑھ سیر تیار کیجئے اور اسی طرح روزانہ آدھ سیر بڑھاتے جائیے اور خدا پر بھروسہ رکھیے۔ مریضہ تندرست ہو گی۔
 برابر چالیس روز یہی علاج جاری رہا سورن پٹی کی مقدار روزانہ چوتھائی رتی بڑھادی جاتی تھی اور دن میں بطور پاچن تین چار گولیاں سنکھ آدی و ٹی دی جاتی تھیں۔ چالیس روز کے بعد چھاچھ کی مقدار آہستہ آہستہ گھٹا دی گئی اور اکتالیسویں روز ایک تولہ مونگ کی دال نمک مصالحہ ڈال کر کھلائی گئی اور ہفتہ بھر میں دال کی مقدار چار تولہ کر دی گئی اور اب اس کے ہمراہ گیہوں کا خشک پھلکا بھی شروع کرایا گیا۔ کامل دو ماہ تک علاج جاری رہا۔ اور مریضہ بالکل تندرست ہو گئی اور دہی کی اس قدر مقدار خوراک روزانہ کے استعمال سے مریضہ کا وزن پہلی حالت سے بڑھ گیا۔ اب خدا کے فضل سے مریضہ کئی بچوں کی ماں ہے اور ہر عید پر مجھے کچھ نہ کچھ بطور نذرانہ بھیجتی رہتی ہے۔
پرہیز :  بادی‘ ثقیل‘ دیر ہضم اغذیہ و اشربہ اور گرم اشیاء نیز سرخ مرچ‘ گڑ‘ تیل اور تیل میں تلی ہوئی چیزوں سے۔
غذا : چند روز تک صرف دہی کی چھاچھ پر اکتفا کریں۔ ازاں بعد ہلکی اور زود ہضم غذائیں از مونگ کی نرم کھچڑی‘ دہی کے ہمراہ یا ڈبل روٹی دودھ میں بھگو کر اور قدرے مٹھاس ڈال کر دیں دودھ خشک بھی بہتر اور مفید ثابت ہوتا ہے ۔@$  & 


---




   ساتواں باب  


& گردہ اور مثانہ کی بیماریاں


@ ذیابیطس 
 گردوں کے اعصاب کا دماغ کے ساتھ گہرا تعلق ہے۔ چنانچہ ذیابیطس میں اکثر وہی لوگ مبتلا ہوتے ہیں جو دماغی کام کرتے ہیں۔ علاوہ بریں گرم اشیاء کے بکثرت استعمال‘ محنت و مشقت کی زیادتی اور مباشرت کی کثرت سے بھی گردوں میں حرارت زائد پیدا ہو جاتی ہے اور اس طرح گردے پانی تو جذب کر لیتے ہیں مگر کمزور ہونے کے باعث اسے بخوبی ہضم نہیں کر سکتے۔ چنانچہ بلا تغیر و تبدل کیے ویسے کا ویسا ہی باہر دھکیل دیتے ہیں۔ ذیل میں ایک قلمی بیاض کا اکسیری مگر نہایت آسان چٹکلہ درج ذیل کرتے ہیں۔ استعمال کرائیں اور فائدہ اٹھائیں۔
$ (۴۶)  ست گلو خانہ ساز دو ماشہ‘ بکری کی ترش چھاچھ آدھ سیر کے ہمراہ استعمال کریں۔ انشاء اللہ مفید ثابت ہو گا۔$ 
$ (۴۷) حکا یت 
 ایک ذیابیطس کا مریض علاج کرا کے تنگ آگیا تو ایک حکیم صاحب سے کہنے لگا کہ دوا کی بجائے اگر مجھے کوئی غذا تجویز کر دیں تو میں بخوشی استعمال کر لوں گا۔ ورنہ دوا کے نام سے تو مجھے نفرت ہو گئی ہے۔ حکیم صاحب نے کہا کہ گائے کا دہی استعمال کرو اور بھوک پیاس لگنے پر سوائے دہی کے کچھ نہ کھائو۔ اس نے ان ہدایات پر عمل کیا اور ایک ماہ بعد اسے نصف سے زیادہ صحت ہو گئی۔ تین ماہ کے بعد اس مریض کی حکیم صاحب سے ملاقات ہوئی حکیم صاحب نے اس کی سرخ و سفید رنگت کو دیکھ کر پوچھا کہ بتائو بھئی کیا کھاتے ہو؟۔
 مریض نے جواب دیا جناب آپ کا بتایا ہوا دہی میرے لیے تو آب حیات بن گیا۔ میں روٹی بھی دہی کے ساتھ کھاتا ہوں اور پانی کی جگہ بھی دہی کی لسی پیتا ہوں (حکیم محمد علی صاحب امرتسر)۔@$  
@ سوزاک 
 اس موذی اور لرزہ خیز مرض کے لیے بھی دہی نہایت مفید ہے اور اگر اس کے ساتھ باپرہیز اور باحتیاط علاج کیا جائے تو مریض بہت جلد شفا پذیر اور صحت یاب ہو جاتا ہے۔
 ذیل میں ہم سوزاک کے لیے کئی ایک نہایت مجرب مگر بالکل آسان و ارزاں نسخے نذر ناظرین کرتے ہیں۔ تجربہ کریں اور فائدہ اٹھائیں۔
$ (۴۸)  سوزاک کو دور کرنے کے لیے بفضلہ تعالیٰ یہ چٹکلہ نہایت مفید ہے اور اس کے استعمال سے اکثر و بیشتر مریضوں کو ایک ہی ہفتہ میں مکمل طور پر فائدہ ہو جاتا ہے۔
ھوالشافی : گائے کی چھاچھ کم از کم آدھ سیر لے کر اس میں قدرے جوکھار ملا کر مریض کو پلایا کریں۔ انشاء اللہ زیادہ سے زیادہ دو ہفتہ میں پوری طرح سے صحت ہو جائے گی۔ تجربہ کر کے آزمائش کر سکتے ہیں۔$ 
$ (۴۹) ا کسیر سوزاک 
 یہ نسخہ محمد قاسم صاحب گجراتی کو ایک طوائف سے ملا تھا جو کہ فوری اثر اور قلیل الاجزاء ہونے کے لحاظ سے اپنی نظیر آپ ہی ہے۔ اور تجربہ کرنے پر مثل اکسیر ثابت ہوتا ہے۔ ہمارا کئی بار کا تجربہ شدہ ہے۔ صرف تین حد چار بار کے استعمال سے بفضلہ تعالیٰ شفا ہو جاتی ہے۔ خواہ درد اور پیپ کی کتنی ہی زیادتی کیوں نہ ہو۔ بفضلہ یقینا شفا ہو جاتی ہے۔
ھوالشافی : رال چھ ماشہ‘ تین سیر گائے کے دودھ میں ملا دیں اور بدستور معروف جمائیں اور بلو کر مکھن نکال لیں۔ یہ مکھن مریض کو دو دن میں کھلا کر چھاچھ پلا دیں۔ اسی طرح ایک بار پھر کریں۔ انشاء اللہ صحت ہو جائے گی (کنزالمفردات)۔$ 
$ (۵۰) چٹکلہ دافع سوزاک 
ھوالشافی : آب برگ و بار ستیاناسی دو تولہ‘ چاچھ دس تولے میں ملا کر سات دن تک استعمال کرائیں۔ انشاء اللہ سوزاک ایک ہفتہ میں دور ہو جائے گا۔
پرہیز : مریضان سوزاک کو ہر قسم کی گرم اور تیز چیزوں سے پرہیز لازمی ہے۔
غذا : چاول جس میں قدرے کھانڈ اور گائے کا گھی زیادہ مقدار میں ڈالا گیا ہو دینی چاہیے۔$ 
$ (۵۱) پچکاری کا عجیب الاثر نسخہ 
 مرض سوزاک کے لیے ایسی حالت میں جب کہ زخم احلیل کے قریب ہو۔ پچکاری کرنا بہتر علاج ہے اور پچکاری بالعموم دہی میں چند ادویہ ملا کر کی جاتی ہے۔ ملاحظہ ہو۔
ھوالشافی : نیلا تھوتھا بریاں تین ماشہ‘ پھٹکڑی بریاں تین ماشہ‘ افیون تین ماشہ‘ سنگ جراحت تین ماشہ۔ ان سب کو تین پائو دہی میں کھرل کر کے رات بھر رہنے دیں۔ صبح ایک کھدر کے کپڑے میں ڈال کر پوٹلی باندھ دیں اور اس پوٹلی کو لٹکا دیں نیچے ایک برتن رکھ دیں۔ تاکہ پوٹلی کا پانی ٹپک ٹپک کر اس میں پڑتا رہے۔ جب ایک پیالہ بھر جائے تو دوسرا رکھ دیں۔ حتیٰ کہ پوٹلی سے تمام پانی ٹپک آئے۔ اس پانی سے پچکاری کیا کریں۔ انشاء اللہ بہت جلد قرحہ بھر جائے گا۔$ 
$ (۵۲)  بڑی دقتوں سے ایک صاحب نے یہ نسخہ مجھے بتایا کہ جو تجربہ کرنے پر پورا اترا۔
ھوالشافی : دہی چکہ سیر بھر‘ نیلا تھوتھا دو ماشہ۔
 نیلا تھوتھا کو پیس کر دہی میں خوب ملا دیں اور رات بھر رہنے دیں۔ علی الصبح اسی دہی کو ایک موٹے کپڑے میں ڈال کر پوٹلی باندھ کر لٹکا دیں۔ اس پوٹلی کے نیچے چینی کا ایک کٹورا رکھ دیں۔ تاکہ دہی کا تمام پانی اس کٹورے میں جمع ہو جائے۔ جب کٹورا بھر جائے تو دوسرا کٹورا رکھ دیں۔ پہلے کٹورے کا پانی شیشی میں لے لیں۔ ایسا ہی جب پانی ٹپکے کریں۔ بعد ازاں دہی کو دفن کر دیں۔ دن میں چار دفعہ اس پانی سے پچکاری لیا کریں (حکیم محمد نجیب خاں صاحب)۔$ 
$ (۵۳) سوزاک کا شرطیہ علاج 
 یہ نسخہ نہایت عمدہ مفید اور عجیب الاثر ہے۔ کبھی خطا نہیں جاتا۔ جاری شدہ ریم کو فوراً بند کر دیتا ہے۔ اندرونی قرحہ کو صاف کر دیتا ہے۔ جس کا قرحہ بلاریم ہو گا اس کو چنداں فائدہ نہیں کرے گا۔ تاوقتیکہ گرم اشیاء کھلا کر ریم کو جاری کر لیا جائے۔
ھوالشافی : آب زلال دہی دس تولہ لے کر دو پیالوں میں پانچ پانچ تولہ الگ الگ رکھیں اور ایک پیالہ میں دو رتی طوطیا خام اور دوسرے میں تین ماشہ رسونت ڈال دیں۔ جب پانی نیلگوں ہو جائے اور رسونت گل جائے تو صبح کو چھان کر پچکاری خوب زور سے لینی چاہیے۔ تاکہ جڑ تک پہنچ جائے۔ پھر پچکاری نکال کر سر ذکر کو فوراً پکڑ لینا چاہیے۔ تاکہ دوا باہر نہ نکلنے پائے۔ بعدہ نکال کر دوسری پچکاری اس وقت بھر لیں اور دس منٹ رکھ کر مالش کرتے رہیں۔ اسی طرح پھر تیسری پچکاری لیں اور ہر مرتبہ تین تین بار ڈالا کریں۔ تاکہ پیشاب خوب زور سے ہو تین روز کے بعد تین روز کا وقفہ دے کر پھر پچکاری لیں۔ اسی طرح حسب ضرورت لیا کریں۔ عموماً تین دورے کے بعد بیماری کافور ہو جاتی ہے۔$ @ & 


---




   آٹھواں باب 


& مقعد کی بیماریاں


@ بواسیر
$ (۵۴)  یہ چٹکلہ ہر قسم کی بواسیر کو دور کرنے کے لیے بے حد مفید ہے اور اس کے استعمال سے چند روز میں خاطر خواہ فائدہ ہو جاتا ہے۔
 روزانہ مریض کو نہار منہ گائے کی تازہ چھاچھ جس قدر وہ پی سکے قدرے سیندھا نمک کے اضافہ سے پلایا کریں۔ انشاء اللہ تعالیٰ دو ہفتہ کے مکمل استعمال اور خاطر خواہ پرہیز سے بالکلیہ فائدہ ہو گا اور ہر قسم کی بواسیری تکلیف سے چھٹکارا حاصل ہو گا۔$ 
$ (۵۵) خونی بواسیر 
 اکثر اطبائے نامدار بواسیری خون بند کرنے کے لیے یہی چٹکلہ استعمال کرایا کرتے ہیں۔ اس سے اندازہ کر لیجیئے کہ نسخہ کس پایہ کا ہو گا۔ آپ اس پر عمل پیرا ہو کر فائدہ اٹھائیں۔
ھوالشافی :  بھیڑ کا دھی چھٹانک بھر لیں اور اس میں ۳ ماشہ کے قریب توے کی سیاہی ملا کر اندھیرے میں پلائیں۔ خدا کے فضل و کرم سے پہلی ہی مرتبہ خون بند ہو جائے گا۔ ورنہ ایک ایسی خوراک اور لیں انشاء اللہ ضرور بند ہو جائے گا۔ تجربہ کر کے آزما سکتے ہیں۔$ @ & 
---




   نواں باب 


& جلد کی بیماریاں


 دھی جلدی بیماریوں کے لیے کرشمہ کار دوا ہے۔ اس کے استعمال سے ہر قسم کی جلدی بیماریوں کا علاج با آسانی کیا جا سکتا ہے۔ بنابریں ہم وہ چیدہ چیدہ نسخہ جات جن کا تعلق دھی سے ہے بیان کرتے ہیں۔
$ (۵۶)  پتی اچھلنا 
 جسے انگریزی میں ارٹی کیریا کہتے ہیں۔ یہ ایک عام مرض ہے۔ جس سے جسم پر گول سرخ رنگ کے دھبے پڑ جاتے ہیں۔ اس مرض کا باعث عموماً بد ہضمی یا بعض اوقات ثقیل غذا اور دیر ہضم اشیاء کا استعمال ہوا کرتا ہے۔
ھوالشافی :  گائے کا دھی ایک چھٹانک‘ گل سرخ ۳ تولہ‘ کافور ۳ ماشہ‘ کچور ۲ تولہ۔
ترکیب :  پہلے موخرالذکر ہر سہ ادویہ کو پانی کی آمیزش سے بخوبی گھوٹ کر ازاں بعد اس مسحوقہ دوا میں دھی مذکور ملا کر مریض کے جسم پر مل دیں۔ جب خشک ہو جائے تو مریض کو نہلا دیں۔ دن میں دو مرتبہ عمل کیا کریں۔ انشاء اللہ تعالیٰ دو تین روز میں خاطر خواہ فائدہ ہو گا۔$ 
$ (۵۷) ھوالشافی : صبح کے وقت نہار منہ گائے کی چھاچھ پیا کریں۔ نیز گائے کی چھاچھ کی بدن پر مالش کیا کریں۔ اس سے انشاء اللہ تعالیٰ پتی کا اچھلنا دور ہو جائے گا۔ علاوہ ازیں گرمی کی حدت اور شدت کو زائل کرنے کے لیے یہی چٹکلہ بے نظیر ہے۔ جس سے جسم میں تسکین اور تبرید پیدا ہو جاتی ہے۔$ 
@ خارش 
 گڑ‘ تیل‘ میٹھی اور دیگر اسی قبیل و مثیل کے اشیاء بکثرت کھانے سے خون میں احتراق ہو کر یہ شکایت لا حق ہو جایا کرتی ہے۔ بعض اوقات ھاضمہ کی خرابی اور میلا کچیلا رہنے سے بھی انسان اس مرض میں مبتلا ہو جاتا ہے۔ یہ مرض دو قسم کا ہوتا ہے۔
خشک اور تر۔ تر خارش کا باعث مواد بلغمیہ اور خشک کا سبب سودائے یا بس ہوتا ہے۔
$ (۵۸) دوائے خارش 
 دوائے ذیل بفضلہ تعالیٰ ہر قسم کی خارش کے لیے خواہ تر ہو یا خشک۔ خواہ معمولی ہو یا شدید۔ خواہ نئی ہو یا مزمنہ ایک لاجواب اور قابل تعریف دوا ہے۔ بنائیں آزمائیں اور فائدہ اٹھائیں۔
ھوالشافی :  گائے کا دہی چھٹانک‘ خالص سرکہ انگوری ایک تولہ‘ کافور ۳ ماشہ ہر سہ ادویہ کو بخوبی کھرل کریں اور جائے خارش پر بخوبی مالش کریں۔ جب مالش کیے ہوئے تقریباً دو گھنٹے گزر جائیں تو کاربالک سوپ سے غسل کر لیں۔$ 
$ (۵۹) خارش خشک 
 ہر قسم کی خارش اور خصوصاً خشک خارش کے لیے چٹکلہ نہایت مفید و موثر ہے۔
ھوالشافی :  گائے کا دھی حسب ضرورت لیں اور اس سرسوں کے تیل میں بخوبی آمیزش کر کے بدن پر اس کی مالش کریں اور دن میں دو مرتبہ عمل کریں۔ انشاء اللہ تعالیٰ تین دن کے اندر اندر خارش کا خاتمہ ہو کر مریض بالکل تندرست ہو جائے گا۔ تجربہ کر کے فائدہ اٹھائیں۔$ 
$ (۶۰) ا کسیر خارش 
 خارش کے لیے یہ نسخہ نہایت ہی لاجواب اور بے عدیل ہے اور اس کے استعمال سے بفضلہ تعالیٰ بہت جلد فائدہ ہو جاتا ہے۔ تجربہ کر کے آزما سکتے ہیں۔
ھوالشافی :  دھی ترش ایک پائو لیں اور اسے برتن میں ڈال کر تیز دھوپ میں رکھ دیں۔ جب دھی کو ایک جوش آ جائے تو اس میں گندھک کا سفوف بقدر ایک تولہ ملا دیں اور ہر ایک دوا کو بخوبی مخلوط کر کے خارش کی جگہ پر لگایا کریں۔ دو ایک ہی روز میں خاطر خواہ فائدہ ہو جائے گا۔$ 
$ (۶۱) ضماد شفاء آو ر 
 جو کہ بفضلہ تعالیٰ داد اور خارش کے لیے بے نظیر ہے۔
ھوالشافی :  تخم آنولہ‘ تخم پنواڑہر دو حسب ضرورت لیں اور ان میں مناسب مقدار دھی گائو ڈال کر خوب پیس لیں اور جائے مائوف پر لیپ کر دیں اور روزانہ یہی عمل کرتے رہیں۔ انشاء اللہ تعالیٰ ایک ہفتہ کے متواتر استعمال سے داد‘ اور ‘خارش دور ہو گی۔$ 
$ (۶۲)  رو غن بے نظیر 
 جو داد‘ چنبل اور خارش کے واسطے بے عدیل ہے۔
ھوالشافی :  گائے کا دھی ۴ سیر‘ آک کے پتوں کا رس ۴ سیر‘ ہلدی ایک پائو‘ روغن سرسوں ایک سیر۔
ترکیب تیاری :  ہلدی کو باریک پیس کر سفوف بنا لیں۔ ازاں بعد سب ادویہ کو کسی تابنے کے برتن میں ڈال کر آگ پر رکھیں اور نیچے نرم نرم آنچ جلائیں۔ یہاں تک کہ سب دوائیں جل کر محض روغن باقی رہ جائیں۔ اس وقت اتار کر سرد کریں۔ بعدہ اس کو بخوبی چھان کر کسی شیشی وغیرہ میں محفوظ رکھیں اور بوقت ضرورت کام میں لائیں۔
ترکیب استعمال :  روغن ہذا کو داد خارش یا چنبل پر لگائیں اور تین چار گھنٹے کے بعد ھو ڈالیں۔ انشاء اللہ تعالیٰ خاطر خواہ فائدہ ہو گا۔
فوائد :  یہ روغن بے نظیر خارش کے لیے خواہ تر ہو یا خشک نہایت لاجواب اور اکسیری دوا ہے۔ علاوہ بریں پرانی سے پرانی داد کو زائل کرنے میں بھی اکسیر سے کم نہیں۔ نیز خارش و داد کی طرح چنبل کے واسطے بھی تریاق صفت دوا ہے۔$ 
$ (۶۳) رو غن لاثا نی 
 یہ روغن بھی داد‘ چنبل اور خارش اور دیگر امراض جلدی کے لیے بے حد مفید پایا گیا ہے۔ چنانچہ اس کے استعمال سے داد چنبل اور خارش اور دیگر اسی قبیل کے عارضے چند ہی روز کے استعمال سے نیست و نابود ہو جاتے ہیں۔
ھوالشافی :  رس برگ مدار ۴ سیر‘ چھاچھ ۴ سیر‘ روغن سرسوں ایک سیر ہر سہ ادویہ کو کسی برتن  میں ڈال کر آگ پر رکھیں اور نیچے نرم نرم آگ جلائیں‘ یہاں تک کہ محض روغن باقی رہ جائے اور باقی ادویہ جل جائیں۔ اسے اتار لیں اور سرد ہونے پر بخوبی چھان کر کسی بوتل وغیرہ میں سنبھال رکھیں۔ بس روغن لاثانی تیار ہے۔ ضرورت کے وقت کام میں لایا کریں۔
فوائد :   روغن ہذا داد‘ چنبل اور خارش بدن کے لیے بے حد مفید اور سود مند پایا گیا ہے۔ چنانچہ اس کا چند دنوں کا استعمال داد‘ چنبل اور خارش وغیرہ کے لیے مفید ہے۔
 علاوہ ازیں دیگر امراض جلد کو دور کرنے میں اعجاز نما اثر کا سرمایہ دار ثابت ہوتا ہے۔ بنائیں اور فائدہ اٹھائیں۔$ @ 
@ خارش تر کا اکسیری نسخہ 
$ (۶۴) خورد نی
 سرسوں کا تیل نصف چھٹانک‘ گائے کا دھی ایک پائو۔ تیل کو دھی میں اچھی طرح ملا لیں یہاں تک کہ ہر دو اشیاء باہم یک جان ہو جائیں۔ بعدہ مریض کو پلا دیں۔ یہ عمل پورا ایک ہفتہ جاری رہے۔ دوسرے ہفتہ کے لیے پہلے روز تیل میں ایک تولہ کا اضافہ کر لیں۔ یعنی اڑھائی کی بجائے ساڑھے تین تولے استعمال کرانا شروع کریں اور اگر تیسرے ہفتہ بھی ضرورت سمجھیں تو ایک تولہ تیل اور بڑھا سکتے ہیں۔
 یہ نسخہ مجھے میرے عزیز پنڈت کرشن کنور شرما ایڈیٹر رسالہ ’’آب حیات‘‘ ٹوہانہ نے بتلایا تھا۔ تقریباً تمام امراض جلدی کے لیے بہت عمدہ اور زود اثر نسخہ ہے۔ مخصوصہ خارش تر (جس کو پنجابی میں پال کہتے ہیں) کے لیے از بس نفع بخش ہے۔
علاوہ ازیں چھیپ چھائوں اور کیل وغیرہ کے لیے بھی اس تیل کا استعمال جادو کا اثر رکھتا ہے۔
نوٹ : دوسرے اور تیسرے ہفتہ میں دھی کی مقدار بھی اگر ضرورت سمجھیں تو پائو کی بجائے ڈیڑھ پائو آدھ سیر کی جا سکتی ہے۔$ 
$ (۶۵) مالید نی
ھوالشافی :  گاڑھی کھٹی لسی حسب ضرورت لیں اور اس میں لوہے کے چند ٹکڑے ڈال دیں اور سنبھال رکھیں۔ چوتھے پانچویں روز چھاچھ علیحدہ کر لیں۔
ترکیب استعمال :  چھاچھ ہذا کی بدن پر بخوبی مالش کریں۔ زیادہ سے زیادہ تین چار مرتبہ مالش کی ضرورت پیش آئے گی۔ انشاء اللہ تعالیٰ مریض بھلا چنگا ہو جائے گا۔
نوٹ :  جس قدر زیادہ مادہ ہو گا مریض کو مالش کے دوران میں تکلیف زیادہ ہو گی۔ (از حکیم عنایت اللہ ساحب تلونڈی پنالاں)۔$ @ 
@ داد
 کھجلی اور خارش کی طرح داد بھی موذی اور پریشان کن مرض ہے اور اس کی ہر وقت کی خارش مریض کو بے چین کیے رکھتی ہے۔
 ذیل میں ہم اس مرض کو دور کرنے والے چند ایک نسخے اور چٹکلے ہدیہ قارئین کرتے ہیں بنائیں اور فائدہ اٹھائیں۔
$ (۶۶) ا کسیری چٹکلہ
از جناب پنڈت امرناتھ صاحب پٹواری ریاست پٹیالہ
آپ کا بیان ہے کہ میں نے اس اسراری چٹکلہ کو اکثر و بیشتر داد کے مریضوں پر آزمایا ہے اور بے حد مفید پایا ہے۔ چٹکلہ موصوفہ یہ ہے تجربہ کر کے آزمائش کر سکتے ہیں۔
ھوالشافی :  خشخاش‘ نوشادر ہر ایک دوا مساوی الوزن لیں اور حسب ضرورت گائے کے دھی میں ملا کر بخوبی پیس لیں اور تیار کر کے جائے داد پر لیپ کر دیں۔ یہ ضماد بفضلہ تعالیٰ نہایت مفید اور اکسیر الاثر ثابت ہوا ہے۔ جب لیپ ہذا خشک ہو جائے تو پھر لیپ کر دیں۔ کیونکہ جب لیپ خشک ہو جاتا ہے تو پھر اس سے داد کو کوئی فائدہ نہیں پہنچتا دن میں دو تین مرتبہ یہ عمل کرنا چاہیے۔ اس سے انشاء اللہ تعالیٰ محض دو تین روز ہی استعمال کرنے سے پرانے سے پرانا اور شدید سے شدید داد دور ہو جاتا ہے۔ نسخہ مجرب المجرب ہے۔$ 
$ (۶۷) ا کسیر الاثر ضماد 
 یہ ضماد بھی بفضلہ تعالیٰ نہایت مفید اور اکسیر الاثر ثابت ہوا ہے۔
ھوالشافی :  مولی کے بیج حسب ضرورت لیں اور انہیں دھی کے پانی سے خوب گھوٹیں۔ حتیٰ کہ دوا مسحوقہ میں لیس پیدا ہو جائے۔ کیونکہ دوا ہذا کو جس قدر رگڑا جائے گا اور زیادہ سے زیادہ لیس پیدا کیا جائے گا دوا اتنی ہی اکیسر بنتی جائے گی۔ ازاں بعد دوا ہذا کو کپڑے پر لگا کر داد پر لگائیں۔ انشاء اللہ تعالیٰ اس قدر زود اثر اور قوی التاثیر ثابت ہو گا کہ آپ حیران ہوں گے۔
ھوالشافی :  یہ چٹکلہ بھی داد کے لیے مفید ہے۔
 گندھک دو حصہ‘ سہاگہ بریاں دو حصہ‘ پھٹکڑی دو حصہ‘ کافور ایک حصہ جملہ ادویہ کو گائے کے دھی میں بخوبی پیس کر مقام داد پر بطور ضماد لگایا کریں۔ انشاء اللہ تعالیٰ خاطر خواہ فائدہ ہو گا۔
پرہیز :  ترشی‘ سرخ مرچ گرم مصالحہ وغیرہ کے استعمال سے پرہیز کریں۔ نیز لہسن‘ پیاز‘ بیسن اور مسور کی دال وغیرہ کے کھانے سے بھی پرہیز کریں۔$ @ 
@ چنبل
چنبل کا نام و نشان مٹا دینے والا انوکھا نسخہ
$ (۶۸)  ھوالشافی :  دہی دو سیر‘ رائی ایک چھٹانک۔ دھی کو رومال میں باندھ کر پانی نکالیں اور پانی میں رائی کو رگڑیں۔ یہاں تک کہ مرہم کی طرح ہو جائے تو سنبھال رکھیں۔ اور دن میں دو مرتبہ صبح و شام چنبل پر لگائیں۔ تین دن میں بفضلہ تعالیٰ چنبل کا نام و نشان نہ رہے گا۔ کئی بار کا مجرب المجرب ہے ۔$ 
(از حکیم عبدالکریم صاحب چک ۲۸ ریاست بہاولپور)@ 
@ چھیپ‘ جھائیاں اور مہاسے
 گوان چھیپ جھائیوں اور مہاسوں سے مریض کو چنداں تکلیف تو نہیں ہوتی۔ مگر جلد کی رنگت کی خوش نمائی مفقود ہو جاتی ہے اور بالخصوص صنف نازک کا حسن و جمال تو تباہ برباد ہو جاتا ہے۔
 دھی بفضلہ تعالیٰ جہاں دیگر جملہ امراض جلد کو نیست و نابود کرنے کی زبردست صلاحیت رکھتا ہے۔ وہاں چھیپ اور جھائیوں کے قلع قمع کرنے میں بھی مسلمہ اور مصدقہ دوا ہے۔ ملاحظہ ہو۔
$ (۶۹) ا کسیری لیپ
ھوالشافی :  برگ نیم ۶  ماشہ‘ سرس کی چھال ۶  ماشہ‘ ہر دو ادویہ کو دھی حسب حاجت میں بخوبی باریک پیس کر چہرہ پر لیپ کریں۔ انشاء اللہ دو تین روز کے استعمال سے کیل اور مہاسے وغیرہ دور ہو جائیں گے۔
 ضماد ہذا جو ان مریضوں کے کیل اور مہاسوں کے لیے بالخصوص سود مند ہے۔$ @ 
@ چہرہ کی خشکی اور جھائیاں
 ایسے حضرات کے لیے جن کا جسم اور چہرہ آئے دن جھائیوں اور سیاہ داغوں کا تختہ مشق بنا رہتا ہے۔ بکری کا دھی نہایت مفید ثابت ہوتا ہے۔ چنانچہ اسے بطور غازہ کے چہرہ اور جسم پر ملنے سے جسم اور بالخصوص چہرے کی بھر بھراہٹ خشکی‘ سیاہ داغ اور سیاہی دور ہو جاتی ہے اور چہرہ خوبصورت پر رونق ہونے لگتا ہے۔ مشرقی ممالک سے آئے سال ہزاروں من بکری کا دودھ محض غیر ملکی باشندوں کی رنگت اور حسن و جمال کو دوبالا کرنے کے لیے مغربی ممالک میں پہنچتا رہتا ہے۔
 چنانچہ ڈاکٹروں اور ماہرین جمالیات کا یہ متفقہ فیصلہ ہے کہ بکری کا دودھ اور دھی بہترین حسن افزاء ادویات میں سے ہیں۔
$ (۷۰) جیدالاثر ضماد
ھوالشافی : حسب ضرورت مسور مسلم لیں اور اسے کسی کوزہ گلی میں ڈال کر گل حکمت کریں اور تنور میں رکھ کر جلا لیں۔ بعد ازاں مسور کی خاکستر کو نہایت باریک اور ملائم پیس لیں اور کسی شیشی میں ڈال کر سنبھال رکھیں۔ ضرورت کے وقت یا روزانہ رات کو سوتے وقت بکری کے دھی میں ملا کر چہرے پر ہلکا سا لیپ کر لیا کریں۔ اور صبح کاربالک سوپ سے چہرے کو دھو لیا کریں۔ انشاء اللہ تعالیٰ چند ہی روز کے استعمال سے چھیپ اور جھائیاں‘ کیل اور مہاسے نیست و نابود ہو جائیں گے اور چہرہ کی رنگت گلاب کی پتی کی طرح نرم اور شگفتہ نظر آنے لگے گی۔
ھوالشافی :  پوست سنگترہ بھیڑ کے دھی میں پیس کر مہاسوں اور جھائیوں پر لگانا بھی مفید اور حسن افزاء ہے۔$ @ 
@ برص جدید
$ (۷۱) ھوالشافی :  بیخ چیتہ حسب ضرورت لیں اور گائے کی چھاچھ میں بخوبی گھس کر مقام داغ پر لگائیں۔ انشاء اللہ تعالیٰ ایک ہفتہ کے استعمال سے خاطر خواہ فائدہ ہو گا اور داغ کلی طور پر دور ہو جائے گا۔ نہایت ہی اعلیٰ اور چوٹی کا چٹکلہ ہے۔$ 
$ (۷۲) پھلبہری کا ا کسیری چٹکلہ 
 نسخہ ہذا پھلبہری کے لیے نہایت مفید پایا گیا ہے۔ اس کو محض ایک ہفتہ عشرہ کے زیر استعمال رکھنے سے کرشمہ کار فوائد کا آغاز ہونے لگتا ہے۔ بنائیں‘ آزمائیں اور فائدہ اٹھائیں۔
ھوالشافی :  بابچی ۳ ماشہ‘ ہلدی ۳ ماشہ‘ ادرک ۳ ماشہ۔ ہر سہ ادویہ کو بخوبی باریک کر کے ضرورت کے وقت بقدر ایک ماشہ گائے کے دھی نصف چھٹانک میں آمیز کر کے دن میں دو مرتبہ برص کے داغوں پر لیپ کریں۔ ان شاء اللہ عمدہ اور بہترین ضماد ثابت ہو گا ۔
 جب مریض کا بدن سفید داغوں سے پٹا پڑا ہو۔ تو اکثر یہی عجیب الاثر نسخہ‘ کرشمہ کار فوائد کا مظہر ثابت ہوتا ہے۔$ 
$ (۷۳) ھوالشافی : بیر بہوٹی ایک تولہ‘ سیماب ایک تولہ‘ مردار سنگ ایک تولہ‘ سم الفار ۳ ماشہ۔ جملہ ادویہ کو پائو بھر دھی میں بخوبی کھرل کریں اور داغوں پر لگا کر دھوپ میں بیٹھ جائیں۔ ایک ہفتہ تک یہی عمل کریں۔ انشاء اللہ تعالیٰ اس سے خاطر خواہ فائدہ ہو گا۔$ @ 
@ مرھم دافع زخم آتشک 
$ (۷۴) اس عجیب الاثر مرہم کے تین چار بار لگانے سے زخموں کو حکمی طور پر آرام ہو جاتا ہے۔ بنانے میں نہایت آسان کم خرچ اور بالا نشین ہے۔ بنائیں اور آزمائیں اور فائدہ اٹھائیں۔
ھوالشافی :  دھی آدھ پائو کو کپڑے میں باندھ کر سب پانی نکال ڈالیں۔ جب وہ مثل پنیر کے ہو جائے تو ملتانی مٹی ڈیڑھ تولہ‘ مس عمدہ ۶  ماشہ‘ مثل غبار باریک پیس کر حبوب بقدر جنگلی بیر کے بنا لیں اور خیال رکھیں اور ضرورت کے وقت پہلے زخموں کو نیم کے جوشاندہ سے بخوبی صاف کر کے ایک گولی اس مریض کے پیشاب میں حل کر کے زخموں پر لیپ کر دیا کریں۔ انشاء اللہ ۳۔ ۴ روز میں پورا آرام ہو کر زخم نیست و نابود ہو جائیں گے (صحیفہ رحمت)۔$ @ & 
---




   دسواں باب  


& متفرقات
تپ دق
 یہ ایک ایسا مہلک اور خوفناک بخار ہے۔ جو جان ہی لے کر مریض کا پیچھا چھوڑتا ہے۔ ابتداء میں یہ بخار اس قدر ہلکا اور خفیف ہوتا ہے کہ مریض کو خود بھی اس کا چنداں احساس نہیں ہوتا۔ محض نبض میں ذرا سی تیزی آ جاتی ہے۔ بدن دن بدن لاغر اور کمزور ہونا شروع ہو جاتا ہے۔
 دھی اور چھاچھ اس موذی اور مہلک مرض کے لیے نہایت مفید شے ہے۔ بشرطیکہ مریض اس کے آخری خوفناک چنگل میں نہ پھنس چکا ہو۔ ورنہ ایسی صورت میں بجز تضیع مال اور مریض کو پریشان کرنے کے کچھ ہاتھ نہیں آتا۔
تپ دق کے مریض کو اس کے آخری خوفناک مرض میں چھاچھ کا استعمال مندرجہ ذیل طریقوں سے کرایا جاتا ہے اور بلاشبہ یہ طریقہ کار نہایت مفید ثابت ہوا ہے۔
$ (۷۵) ھوالشافی :  گائے کی تازہ چاچھ لیں اور اسے از سر نو بخوبی بلوئیں۔ یہاں تک کہ مزید روغن وغیرہ کا شائبہ تک باقی نہ رہے۔ اور جو کچھ بھی تھوڑا بہت مکھن نکلے اسے بڑی احتیاط سے نکال لیں اور چھاچھ کو کسی صاف اور پاکیزہ برتن میں ڈال کر رکھ دیں۔ یہاں تک کہ چھاچھ کو رکھے ہوئے تقریباً پانچ چھ گھنٹے گزر جائیں اور اس کے ذائقہ کی خوش مزگی قدرے ترشی میں تبدیل ہو جائے۔ پھر خالص میدہ کی روٹی کے چھوٹے چھوٹے ٹکڑے کر کے چھاچھ ہذا میں بھگو دیں اور کچھ دیر پڑا رہنے دیں۔ جب چپاتی کے ٹکڑے اچھی طرح مل جائیں تو مریض کو کھلا دیں۔ پہلے روز چھاچھ کی مقدار دو چھٹانک اور چپاتی کی مقدار قریباً تین تولہ ہونی چاہیے۔ اگر بالفرض مقدار تین تولہ مریض کے لیے تسلی بخش نہ ہو۔ تو اس حساب سے زیادہ کھلائیں۔ دوسرے دن چھاچھ کی مقدار میں ڈیڑھ تولہ کا اضافہ کریں۔ مگر چپاتی کی کمی کرتے جائیں۔ حتیٰ کہ مریض کی تمام تر غذا چھاچھ ہو جائے۔ بعد صحت کے جب دیگر غذا دینا چاہیں تو بحساب مذکور چھاچھ کی مقدار کم اور روٹی کی مقدار بڑھانا شروع کر دیں۔
 جو لوگ چھاچھ پینے کے عادی نہیں ہیں ان کے لیے یہی مقدار مذکور کافی ہو سکتی ہے۔ مگر جن کی عادت ہے ان کی بابت صرف یہ خیال رکھنا چاہییٔ کہ ہضم میں فتور نہ آئے۔ اتنی چھاچھ دی جائے۔
ہدایات 
(۱)         حمیّ عفی میں (جو بخار اخلاط کے نقص سے ہو) چھاچھ کا دینا ناجائز ہے۔
(۲)         بوجہ تلیّن طبیعت نرم ہو۔ ضعف گردہ ہو تو چھاچھ کو آہن تاب یا سنگ تاب کر کے طباشیر سفید کے ساتھ دینا چاہیے۔ (مشیر الاطباء)۔
سنگ تاب :پتھر کے ٹکڑے کو آگ میں بخوبی گرم اور سرخ کر کے پانی میں بجھا ناسنگ تاب کہلاتا ہے۔ یہی آہن تاب کا طریقہ ہے۔$ 
$ (۷۶)  لسی سے مردہ زندہ ہو گیا
 اخبار المنیر لاہور میں درج ہے کہ اس کے دفتر کے نزدیک ہی ایک شخص مسمیّ غلام محمد بن شیخ محمد بخش سکنہ بھماں ضلع گوجرانوالہ رہتا ہے۔ کچھ عرصہ ہوا اس کا بھائی مسمی برکت علی لاہور آیا۔ جو سخت بیمار تھا اور جسے انتہائی تپ دق کی وجہ سے لا علاج سمجھا جاتا تھا۔ بے چارے کو اٹھا کر چار پائی پر بٹھایا اور پیشاب وغیرہ کے لیے اتارا جاتا تھا۔ غلام محمد اپنے بھائی کو تانگہ کے ذریعہ لاہور کے ہسپتالوں اور مطبوں میں لے گیا۔ پھر اسے مشہور حکماء اور نامور ڈاکٹروں کو دکھایا۔ سب نے اس کے پھیپھڑے وغیرہ دیکھ کر لا علاج بتایا اور کہا یہ دو چار دن کا مہمان ہے۔ کیوں ادویات پر پیسے ضائع کرتے ہو۔ آخر بے چارہ غلام محمد مایوس ہو کر بیٹھ گیا۔ ادھر اس کے بھائی کی حالت دن بدن ردی ہونے لگی۔ ایک دن بیمار نے کہا کہ مرنے تو لگا ہوں لسی تو پلا دو۔ چنانچہ غلام محمد نے پائو بھر دہی کی لسی بنا کر پلا دی خدا کی قدرت اس دن مریض کا بخار ہلکا ہو گیا۔ دوسرے دن پی تو بالکل اتر گیا۔ چند دن دہی چاول کھاتا رہا۔ اس کی طاقت سنبھل گئی۔ اس اثنا میں کسی وجہ سے ناراض ہو کر یا اداس ہو کر کہنے لگا کہ مجھے ٹرین میں بٹھا دو تاکہ میں گائوں چلا جائوں۔ چنانچہ روانہ کیا گیا اور مہینے کے بعد پھر لاہور آیا۔ مگر پہچانا نہ جاتا تھا۔ کیونکہ وہ ایک توانا تندرست اور خاصا پہلوان بنا ہوا تھا اور کسی کو یہ خیال بھی نہ آ سکتا تھا کہ یہ کبھی بیمار ہوا تھا۔$ 
$ (۷۷)  مسمن بدن 
جو حضرات اپنے دبلے و لاغر بدن کو موٹا تازہ بنانے کے متمنی ہوں وہ ذیل کا چٹکلہ استعمال کریں۔
ھوالشافی :  روزانہ صبح کو نہار منہ حسب طبیعت بھینس کی چھاچھ پیا کریں۔ اس سے انشاء اللہ تعالیٰ تھوڑے ہی عرصے میں جسم موٹا تازہ ہو جائے گا۔$ 
$ (۷۸) ھوالشافی : گائے کے عمدہ تازہ دہی کے مٹھے میں تازہ دودھ کی دھاریں لگا کر اس میں چینی ڈال کر کچھ دن استعمال کریں۔ دبلا پن دور ہو جائے گا (مخزن آیور وید)۔$ 
$ (۷۹) د ہی کا مرکب عجیب 
گائے کا دہی بیس سیر لیں اور اسے کسی برتن میں ڈال کر دھوپ میں رکھ دیں۔ جب تین روز گزر جائیں اور اس میں جوش آجائے تو اٹھا کر کسی کڑاہی میں ڈال کر آگ پر رکھیں اور نیچے نرم نرم آنچ جلالیں۔ جب دہی پھٹ جائے تو اس میں سونٹھ ایک سیر‘ نمک سنگ‘ ہلیلہ زنگی‘ چیتہ ہر ایک آدھ سیر ملا دیں اور فالودہ تیار کر لیں۔ ازاں بعد اسے کسی صاف اور پاک چادر پر پھیلا کر دھوپ میں رکھ دیں۔ جب خشک ہو جائے تو ہینگ‘ سوھاگہ‘ زیرہ کشنیز جملہ ادویہ بریاں‘ فلفل گرد‘ الائچی خورد‘ جوکھار‘ پپلا مول‘ ہر ایک ڈیڑھ تولہ بنسلوچن تین تولہ ملا کر فالودہ خشک مذکورہ بالا شامل کر کے لیموں کے رس میں ساڑھے تین ماشہ کی گولیاں بنا لیں اور ہر روز صبح و شام ایک ایک گولی استعمال کرایا کریں۔
فوائد :  معدہ اور آنتوں کی جملہ امراض کے لئے نہایت مفید ہے۔ اس سے بھوک بخوبی لگتی ہے۔ کھایا پیا ہضم ہو کر جزو بدن بنتا ہے۔
 انسان موٹا تازہ ہو جاتا ہے۔ رنگ سرخ نکل آتا ہے۔
 علاوہ بریں سنگرھنی کے لیے بھی نہایت لاجواب ہے۔ ہاتھ اور پائوں کے ورم بھی تحلیل ہو کر دور ہو جاتے ہیں۔$ 
$ (۸۰)  کباب د ہی
دہی حسب حاجت لیں اور کسی صافی وغیرہ میں باندھ کر بخوبی نچوڑ لیں۔ تاکہ پانی نکل کر سخت دہی رہ جائے۔ ازاں بعد تالمکھانہ اور تھوڑا سا میدہ اور مرچ مصالحہ ملا کر انڈہ کی زردی حسب ضرورت ملا کر پھینٹ لیں۔ اور سیخ پر چڑھا کر نرم نرم آنچ پر پکالیں۔ نہایت لذیذ کباب تیار ہوں گے۔ سرکہ میں پیاز ڈال کر کباب کے ساتھ کھلائیں۔ اکثر امراض میں مفید ہے۔$ 
$ (۸۱)  گرم مزاج کو تسکین بخشنے والا چٹکلہ
 جب جسم میں بے حد گرمی ہو۔ تمام بدن میں آگ کی طرح شعلے نکلتے رہتے ہیں۔ سر چکراتا ہو۔ بدن میں سستی اور کسل مندی کا دور دورہ ہو اور طبیعت ہر وقت بے زار اور بے چین رہتی ہو تو مندرجہ ذیل سریع الاثر چٹکلہ کو کام میں لائیں۔
 دہی کا توڑ بیس تولہ‘ سکنجبین بزوری تین تولہ‘ عرق بید مشک دو تولہ ہر سہ ادویہ کو ملا کر نوش فرمائیں۔ انشاء اللہ تعالیٰ حکمی طور پر گرمی کا ازالہ ہو جائے گا۔ تجربہ کر کے آزما سکتے ہیں۔$ 
$ (۸۲)  ناروا
ناروا کو نیست و نابود کرنے کے لئے یہ نسخہ نہایت عجیب الاثر اور قوی التاثیر پایا گیا ہے۔ چنانچہ اس کے استعمال سے بفضلہ تعالیٰ بہت جلدی حکمی طور پر فائدہ ہو جاتا ہے۔ نسخہ موصوفہ یہ ہے۔
ھوالشافی : گائے کی گاڑھی چھاچھ تقریباً دو سیر لیں اور اسے کپڑے وغیرہ میں باندھ کر لٹکادیں۔ جب چھاچھ کا تمام پانی خارج ہو جائے اور محض پنیر باقی رہ جائے تو اسے کسی قلعی دار دیگچی میں ڈال دیں اور اس میں نوشادر پیسہ بھر بھی شامل کر دیں۔ ازاں بعد ہر دو کو بخوبی ملا کر سنبھال رکھیں۔ جب دوا کا رنگ سبز ہو جائے تو بس تیار ہے۔
ترکیب استعمال :  دوا ہذا کا لیپ ناروا کے اردگر کر دیں اور اسے چھتیس گھنٹے تک بدستور لگا رہنے دیں۔ انشاء اللہ تعالیٰ پہلے ہی لیپ سے ناروا گل جائے گا۔ ورنہ دوسرے تیسرے سے تو شرطیہ طور پر ناروا کا نام و نشان بھی نہ رہے گا۔ تجربہ کر کے آزما سکتے ہیں۔ امید سے بڑھ کر پائیں گے۔$ 
$ (۸۳)  مندرجہ بالا نسخہ کی طرح یہ نسخہ بھی بفضلہ تعالیٰ ناروا کے لیے بے حد مفید ہے اور اس کے استعمال سے بھی ناروا کا قلع قمع ہو جاتا ہے۔
ھوالشافی :  آدھ سیر دہی میں چونا خوردنی چار ماشہ ملا کر مریض کو کھڑے کھڑے پلا دیں اور دو روز پلائیں۔ انشاء اللہ ناروا اندر ہی اندر گل جائے گا اور کسی قسم کی تکلیف نہ دے گا۔
 بطور غذا چوری (ملیدہ مرغن) کھلائیں۔ اس کے علاوہ اور کچھ نہ دیں۔ میرے مجربات میں کئی سال سے ہے (امرت بان گٹکہ)۔$ 
$ (۸۴)  بلغمی گولا
ھوالشافی :  گائے کے دہی کا مٹھا بقدر بیس تولہ‘ دیسی اجوائن کا سفوف تین ماشہ‘ سیاہ نمک ڈیڑھ ماشہ ملا کر مریض کو پلائیں۔
 اس سے بلغمی گولہ یقینا دور ہو جائے گا (مخزن آیور وید)۔$ 
$ (۸۵) بھلانو ے کا تر یاق
اگر غلطی سے بھلانوے حد سے زیادہ کھا گئے ہوں اور ان سے جسم میں گرمی بڑھ گئی ہو تو دہی میں مصری ملا کر کھانے سے فوراً آرام ہو جائے گا (مخزن آیور وید)۔$ 
$ (۸۶)  چرس کی عادت چھڑانا
      ایک سیر دہی لے کر اسے کپڑے میں باندھ کر صبح کے وقت کھونٹی سے لٹکا دیں اور شام کو جب اس کا تمام پانی نچڑ جائے تو چرس کے عادی مریض کو کھلا دیں۔ اسی طرح شام کو کریں اور صبح کو کھلا دیں۔ چند روز کے مسلسل استعمال سے دہی کا نشہ چرس کے نشے کو اتار دے گا اور پھر جلدی دہی کے رس کے نشے سے بھی چھٹکارا پایا جا سکتا ہے۔
دق الاطفال
 اس بیماری میں مبتلا ہو کر بچہ دن بدن سوکھتا جاتا ہے۔ حتیٰ کہ کچھ عرصہ میں بدن کا تمام گوشت جڑ کر ہڈیاں باقی رہ جاتی ہیں۔ بیماری کی ابتداء میں شناخت کرنا امر محال ہے۔ لیکن تاہم چند علامات سے پتہ چل جاتا ہے۔ ایسی علامات کنزالمجربات میں وضاحت سے بیان کر دی گئی ہیں اور یہاں بھی چند علامات تحریر کی جاتی ہیں۔ ملاحظہ ہوں۔
اول :جس بچے کے متعلق شبہ ہو اس کے کان کی لو کو چٹکی سے دبا دیں ۔اگر بچہ بالکل تکلیف محسوس نہ کرے تو بلا پس و پیش یہی بیماری خیال فرمائیں۔
دوم :اس مرض کا بحہ دودھ پینے میں بے حد حریص ہوتا ہے۔ یہاں تک کہ ہر وقت اسی دھن میں لگا رہتا ہے۔
 گو یہ مرض تپ دق ہے۔ لیکن بچوں کا تپ دق اگر صحیح طریقہ اور ٹھیک وقت پر علاج کیا جائے تو بفضلہ تعالیٰ بالکل دور ہو جاتا ہے۔ ذیل میں ہم دق الاطفال کا ایک اکسیر صفت نسخہ نذر ناظرین کرتے ہیں۔ جو انشاء اللہ تعالیٰ نہایت لا جواب اور منافع پذیر ثابت ہو گا۔ شوق سے آزمائیں۔$ 
$ (۸۷) ھوالشافی : آملہ خشک حسب ضرورت لے کر باریک پیس لیں اور آب جغرات (دہی کے پانی) سے گولیاں بقدر دانہ مونگ بنالیں اور ایک گولی صبح و شام دیا کریں۔
فوائد :  دق الاطفال کی نہایت ہی مفید اور لاجواب گولیاں ہیں۔ صاحب نسخہ برادرم حکیم غلام محمد صاحب کا بیان ہے کہ قبل ازیں بہتر سے بہتر نسخہ جات کو تیار کر کے تجربہ کیا گیا۔ مگر یہ گولیاں ان سب نسخہ جات سے افضل ثابت ہوئیں۔ کم از کم سوا سو بچوں پر تجربہ کیا گیا ہے۔ نہایت عجیب و غریب اور بفضلہ تعالیٰ دنوں میں موٹا تازہ بنانے والی ہیں۔$ 
$ (۸۸) حبوب دق الاطفال 
دق الاطفال کے لئے حبوب ہذا مندرجہ بالا گولیوں سے بھی افضل و اعلیٰ ہیں اور ان کے استعمال سے بفضلہ تعالیٰ بالکل سوکھے اور قریب الموت مریض بچے بھی تندرست ہو جاتے ہیں۔$ 
$ (۸۹) سوزش زباں
    حسب ضرورت دہی لیں اور اسی قدر اس میں پانی ملا کر پلائیں۔ جب دہی اور باقی ہر دو چیزیں مل جائیں تو مریض کو اس کی کلیاں کرائیں اور دن میں دو ایک مرتبہ روزانہ یہی عمل کیا کریں۔ زبان کی سوزش دور ہو جائے گی۔ تجربہ کر کے آزما سکتے ہیں۔$ 
$ (۹۰)  سل کا سنیاسیانہ چٹکلہ
ناظرین کرام مندرجہ ذیل نسخہ ایک سنیاسی کا عطیہ ہے۔ جو مجھے اپنے ایک کرم فرما کی معرفت حاصل ہوا ہے۔ یہ ایک راز تھا جو ناظرین کے افادہ کے لئے طشت ازبام کر رہا ہوں۔ گو ظاہر میں ایک معمولی نسخہ معلوم ہوتا ہے۔ لیکن حقیقتاً اکسیر ہے۔
ھوالشافی :  پھٹکڑی کو کسی مٹی کے کوزے میں بند کر کے بریاں کر لیں اور اسے خوب باریک پیس کر رکھ لیں اور اسے حسب ذیل طریقے سے استعمال کریں۔ پہلے ایک سیر دودھ گائے کو بغیر پانی ملائے جوش دے کر دہی جمائیں اور اسے بغیر پانی ملائے ہی بلوئیں اور مکھن نکال کر اس مکھن کے سات عدد مساوی حصے کر لیں۔ ایک حصہ میں بقدر دو چاول پھٹکڑی مذکور ملا کر کھلاتے رہیں۔ ساتواں حصہ مکھن اسی وقت کھلائیں اور اسی وقت تمام لسی پلائیں۔ اسی طرح پندرہ یوم تک کھلاتے رہیں۔ انشاء اللہ ضرور آرام ہو جائے گا۔
پرہیز :  مصالحہ دار چیزیں اور گڑ‘ ترشی‘ تیل‘ میلا کچیلا کپڑا پہننے سے۔$ 
$ (۹۱)ھوالشافی : دہی دو چھٹانک لیں اور اسے کسی کپڑے وغیرہ میں باندھ کر رکھ دیں۔ جب تمام پانی ٹپک جائے تو اتارلیں۔ اس میں آملہ خشک دو تولہ‘ عود صلیب ایک تولہ چار ماشہ ملا کر تین روز تک زور دار ہاتھوں سے بخوبی کھرل کریں۔ ازاں بعد دانہ نخود کے برابر گولیاں بنالیں اور سنبھال رکھیں۔ بس حبوب دق الاطفال تیار ہیں۔
ترکیب استعمال :  بچہ کو ایک گولی دن میں تین مرتبہ گھس کر استعمال کرائیں۔
فوائد :  حبوب ھذا بچوں کے لئے اپنی نظیر آپ ہیں اور ان کی جس قدر بھی تعریف کی جائے اتنی ہی تھوڑی ہے اور بلا شبہ اس مرض کی آخری گولیاں ہیں۔ بنا کر آزمائیں۔$ 
$ (۹۲) بچوں کا منہ آنا
 یہ مرض بچوں کی کثیر الوقوع بیماریوں میں سے ہے اور اکثر و بیشتر ننھی ننھی جانیں ہمیشہ اس موذی مرض میں مبتلائے آزار رہتی ہیں۔
 ذیل کا چٹکلہ بچوں کی اس تکلیف کو رفع کرنے کے لئے نہایت مفید پایا گیا ہے۔ چنانچہ اس کے دو ایک روزہ استعمال سے تمام و کمال فائدہ ہو جاتا ہے۔
ھوالشافی :  دن میں دو تین مرتبہ تھوڑا تھوڑا دہی شہد میں ملا کر بچے کو چٹا دیا کریں۔ انشاء اللہ تعالیٰ دو ایک روز کے متواتر اور مسلسل چٹانے سے بالکلیہ صحت ہو جائے گی۔
غذا :  مونگ کی دال‘ چپاتی کدو کی ترکاری‘ آش جو وغیرہ۔$ 
$ (۹۳) جر یان اور سرعت انزال
ھوالشافی :  موسم گرما میں اگر ایک مریض کو متواتر چھ ہفتے روزانہ بلا ناغہ علی الصبح نہار منہ لسی استعمال کرائی جائے۔ تو انشاء اللہ خاطر خواہ فائدہ ہو جاتا ہے اور سرعت و جریان جیسے امراض دور ہو جاتے ہیں (ضامن صحت)۔$ 
$ (۹۴) جر یان کا اکسیرالاثر نسخہ 
    یہ وہی نسخہ ہے جس کو ہمارے ایک کرم فرما بذریعہ اشتہارات فروخت کر رہے ہیں۔ یہ ان کا سب سے زیادہ چلنے والا اور سب سے زیادہ مفید نسخہ ہے اور اس کی تصدیق کے صدھا سرٹیفکیٹ ان کے پاس موجود ہیں۔ چنانچہ اس سے پرانے سے پرانا جریان بھی چند روز میں ہی دور ہو جاتا ہے اور سب سے بڑی خوبی اس دوا میں یہ ہے کہ دافع جریان ہونے کے باوجود حد درجہ مقوی باہ بھی ہے اور اس پر طرہ یہ کہ مفرد چیز ہے۔
 یہ وہ نسخہ ہے جو نہ کسی کتاب میں ہے اور نہ کسی رسالہ میں ہے۔ بلکہ ایک خاص سینہ کا راز ہے۔ جو بلا کم و کاست درج ذیل ہے۔ تیار کریں اور شوق سے آزمائیں۔ لیکن یہ نسخہ ذرا مشکل ہے اور مشکل سے ہی تیار ہوتا ہے۔ کیونکہ یہ ایک نہایت مشکل سے کوٹی جانے والی چیز ہے۔
ھوالشافی :  نرملی ایک سپاری کی طرح دانہ دار چیز ہے۔ دس تولہ لے کر ہاون دستہ میں جو کوب کر لیں اور پھر اس کو سیر بھر گائے کے دہی میں آٹھ پہر بھگو کر دہی سمیت کونڈدے میں ڈال کر خوب گھوٹ کر نہایت باریک ہو جانے پر کسی مٹی کے تھال میں پھیلا کر دھوپ میں خشک کر لیں اور پھر دوبارہ کوٹ کر سفوف بنالیں اور ذائقہ بدلنے کے لئے قدرے مصری ملا کر محفوظ رکھیں۔ بس اکسیر جریان تیار ہے۔ بنائیں اور فائدہ اٹھائیں۔
خوراک :  چھ ماشہ صبح اور چھ ماشہ شام ہمراہ دودھ گائے نیم گرم۔
فوائد : اس سے معمولی جریان صرف بارہ روز میں اور پرانے سے پرانا جریان اکیس روز میں انشاء اللہ ضرور دور ہو جائے گا۔ اگر مریض کو قبض ہو تو پہلے قبض کو دور کر لینا چاہیے۔$ & 
---


   گیارھواں باب 


& دہی سے تیار ہونے والے کشتہ جات


$ (۹۵) سرمہ‘ مدبر بہ مس
ترکیب :  ایک تولہ زنگار لیں اور اسے آدھ سیر دہی میں بخوبی حل کر لیں۔ ازاں بعد سرمہ کی ڈلی کو جسے مدبر کرنا مقصود ہے کوئلوں کی آنچ میں گرم کریں اور اسی دہی میں بجھا دیں اور اسی طرح بیس مرتبہ گرم کریں اور بجھائو دیں۔ بعدہ سنبھال رکھیں بس سرمہ مدبر بہ مس تیار ہے۔ اسے دن میں دو دفعہ آنکھوں میں لگایا کریں۔ جملہ امراض چشم کے لئے بالعموم اور ککروں کے مریضوں کے لیے بالخصوص مفید ہے۔$ 
$ (۹۶)  نیلا تھوتھا بنانے کی ترکیب
از جناب حکیم محمد جان صاحب حاذق امرتسری
 تانبہ کا برادہ ایک چھٹانک لیں اور اسے ایک سیر ترش دہی میں ڈال دیں اور سرکنڈا (کانا) کی ایک مدھانی لے کر اس میں رکھ دیں۔ چند روز کے بعد نہایت اعلیٰ درجہ کا نیلا تھوتھا مدھانی کے ساتھ چمٹ جائے گا۔ سنبھال کر رکھیں آنکھ کے امراض کے لئے اس سے بہتر نیلا تھوتھا نہیں ہوتا۔$ 
$ (۹۷)  کشتہ سرمہ سفید
 سرمہ سفید ایک تولہ لیں اور اسے پانچ تولہ دہی کے ہمراہ بخوبی کھرل کر کے ایک ٹکیہ بنائیں اور اسے خشک کر کے سات سیر اوپلوں کی آنچ دیں۔ انشاء اللہ تعالیٰ کشتہ برآمد ہو گا۔ کھرل کر کے سنبھال رکھیں۔
ترکیب استعمال و فوائد :  داڑھ درد: کشتہ ہذا دانتوں کے جملہ امراض کے لئے ایک لاجواب اور اکیری منجن کا کام دیتا ہے۔ چنانچہ اس کو بطور منجن استعمال کرنے سے دانتوں کی جملہ خرابیاں نیست و نابود ہو جاتی ہیں۔ دانتوں کا میٹھا میٹھا درد زائل ہو جاتا ہے۔ پلپلے اور متورم مسوڑھے دانتوں کے ساتھ نہایت مضبوطی سے استوار ہو جاتے ہیں۔ ہلتے ہوئے دانت اپنی جگہ مضبوط اور پھر سے مستحکم ہو جاتے ہیں۔ بدنما اور میلے کچیلے دانت موتیوں کی سی آب و تاب کے سرمایہ دار ہو جاتے ہیں۔
بواسیر خونی
 مریض بواسیر کے لیے بھی کشتہ ہذا از بس سود مند اور مفید ہے اور بالخصوص خونی بواسیر کے واسطے تو عجیب تحفہ ہے اور خون خواہ کتنی ہی شد و مد سے آرہا ہو موقوف ہو جاتا ہے۔ چنانچہ ضرورت کے وقت کشتہ ہذا بقدر ایک ماشہ مکھن میں لپیٹ کر کھلائیں اور اسی طرح مزید چند روز استعمال کرائیں۔ انشاء اللہ تعالیٰ کلی طور پر فائدہ ہوگا۔
پیچش
 مریض پیچش کو کشتہ ہذا نصف ماشہ تک گائے کے دہی کے ہمراہ استعمال کرائیں۔ خدا وند کریم کے فضل و کرم سے سخت سے سخت پیچش بھی موقوف ہو جاتی ہے اور پانی ایسے دست بھی فوراً ختم جاتے ہیں۔ شوق سے تجربہ کریں۔
نوٹ :  اگر کشتہ ہذا کو تین مزید آنچیں دی جائیں تو اس کے اثرات اور بھی قوی ہو جاتے ہیں۔ خاص کر خونی بواسیر کے لیے تو بے حد سود مند اور غایت درجہ کار آمد دوا ہو جاتی ہے۔ اور اس کی پہلی خوراک ہی کرشمہ کار عجوبے ظاہر کرتی ہے۔$ 
$ (۹۸)  کشتہ خبث الحد ید
 حسب ضرورت خبث الحدید یعنی منور لیں اور اسے بخوبی صاف اور شدھ کر کے دو گنے ترش دہی میں ڈال کر سیاہ میں خشک ہونے کے لیے رکھ دیں۔ جب دہی خشک ہو جائے تو اسے ایک کوزہ گلی میں رکھ کر اچھی طرح گل حکمت کر کے مناسب آگ دیں۔ سرد ہونے پر نکال لیں۔ انشاء اللہ عمدہ کشتہ برآمد ہو گا۔ حفاظت سے پیس کر سنبھال رکھیں اور ایک رتی سے دو رتی تک دہی میں ملا کر کم از کم ایک ہفتہ تک استعمال کریں۔
فوائد :  زہر باد اور کمزور جسم کے انسانوں کے لیے کشتہ ہذا ایک عجیب تحفہ ہے۔ جگر کی اصلاح کر کے وافر سرخ و صالح خون پیدا کرتا ہے۔ دل و دماغ کو تقویت بخشتا ہے۔ چہرہ اور بدن کی زردی اور پژمردگی کو زائل کر کے اسے ترو تازہ اور شاداب بناتا ہے۔ یرقان‘ ضعف جگر‘ قلت خون اور دیگر جگری امراض کے لیے بالخوصوص عجیب الاثر فوائد کا مظہر ہے۔$ 
$ (۹۹) دوسری ترکیب
حسب حاجت خبث الحدید لیں اور اسے شدھ اور صاف کرنے کے لیے اکیس مرتبہ گائے کے پیشاب میں بجھائیں‘ ازاں بعد بخوبی دھو کر اور صاف کر کے باریک پیس کر گائے کے دہی میں ڈال کر دھوپ میں رکھ دیں۔ دہی اس قدر ڈالیں کہ خبث الحدید کے دو دو انگل اوپر چڑھ آئے‘ اگر چینی کا برتن ہو تو مناسب ہے۔ جب دہی خشک ہو جائے اور صرف اس قدر رطوبت باقی رہ جائے کہ اس کے باعث ٹکیہ بندھ سکے تو خبث الحدید کو کھرل کر کے ایک ٹکیہ بنالیں اور ٹکیہ کو کسی کوزہ گلی میں ڈال کر گل حکمت کریں اور گجپٹ کی آگ دیں۔ اور سرد ہونے پر نکال لیں۔ دوبارہ پھر اسی قدر دہی ڈال کر برتن کو دھوپ میں رکھ دیں اور جب خشک ہونے کے قریب ہو تو بدستور گھوٹ اور پیس کر ٹکیہ بنالیں اور کوزہ گلی میں بند کر کے گل حکمت کر کے گجپٹ کی آگ ہی پھیر دیں۔ اسی طرح سات مرتبہ آگ دیں۔ ازاں بعد پیس کر کسی شیشی وغیرہ میں محفوظ رکھیں۔ بس نہایت بہتر صفات سے متصف کشتہ خبث الحدید تیار ہے۔
فوائد :  ضعف معدہ اور جگر کے لیے کرشمہ کار فوائد کا سرمایہ دار ہے۔ چنانچہ معدہ کی شکایات بھوک کم لگنا‘ کھایا پیا بخوبی ہضم نہ ہونا‘ ہر وقت کھٹے ڈکار آتے رہنا‘ نفخ اور قراقر کا ہر وقت رہنا وغیرہ دور ہو جاتی ہیں۔ جگر کی اصلاح ہو کر وافر خون صالح پیدا ہونے لگتا ہے۔ علاوہ ازیں جملہ اعضائے رئیسہ و شریفہ کو تقویت بخشتا ہے۔ یرقان‘ بھس‘ قلت خون وغیرہ امراض میں خصوصیت سے مسلمہ و مصدقہ دوا ہے۔ بنا کر فائدہ حاصل کریں۔$ 
$ (۱۰۰)  کشتہ تانبا کی شناخت
کشتہ جات ذی الاجساد اور ذی الارواح کا امتحان کرنا ضروری ہے۔ چنانچہ کشتہ تانبا کی شناخت کا طریق ذیل میں درج کرتے ہیں۔
ترکیب تیاری :  کشتہ تانبا جس کا امتحان کرنا مقصود ہو دہی ملا کر رکھیں۔ اگر اس میں سبزی ظاہر نہ ہو تو بالکل درست‘ صحیح اور بے ضرر تصور کریں۔ ورنہ خام اور نقصان دہ۔
نوٹ :  اس حالت میں یعنی کشتہ تانبا خام ہرگز استعمال نہیں کرنا چاہیے۔ مفسد خون اور مضر ثابت ہو گا۔ اگرچہ اس کے فوائد عظیم اور مرتے ہوئے مریض سے باتیں کرا دینا اس کا کام ہے۔ مایوس اور مشکل سے علاج پذیر ہونے والے امراض کو نہایت قلیل وقت میں کلی طور پر استیصال کرنا اس کشتہ کا ادنی کرشمہ سمجھا جاتا ہے۔ مگر کامل کشتہ جس قدر زیادہ مفید اور موثر ہوتا ہے۔ اس قدر ناقص غیر کامل اور خام کشتہ خطرناک اور مضرت رساں ثابت ہوا کرتا ہے۔ یہاں تک کہ بعض اوقات نہایت مخطر و مایوس اور کبھی نہ پیچھا چھوڑنے والے امراض کے چنگل میں پھنسا دیتا ہے۔ نیز کبھی ہلاکت تک نوبت پہنچا دیتا ہے۔ اس لیے نہایت ضروری ہے کہ استعمال کرنے سے قبل اس امر کا امتحان کر لیا جائے کہ اعلی اور عمدہ اور بے ضرر ہے یا نہیں۔$ 
$ (۱۰۱)   کشتہ مرجان
پانچ تولہ مرجان لیں اور اسے کسی کوزہ گلی میں ڈال کر چار سیر اپلوں کی آنچ دیں۔ سرد ہونے پر نکال لیں۔ راکھ برآمد ہو گی اس راکھ کو ایک پائو دہی کی دہی میں  ڈال کر بخوبی کھرل کریں۔ یہاں تک کہ تمام دہی کشتہ مذکور میں جذب ہو جائے۔ ازاں بعد اس کی ٹکیہ بنا کر خشک کر لیں اور کوزہ گلی میں بند و گل حکمت کر کے پانچ سیر کی آنچ دیں اور سرد ہونے پر نکال لیں۔ انشاء اللہ تعالیٰ نہایت اعلیٰ اور عمدہ قسم کا کشتہ مرجان برآمد ہو گا۔ باریک پیس کر کسی شیشی وغیرہ میں سنبھال رکھیں اور ایک رتی سے دو رتی تک گائے کے تازہ مکھن کے ہمراہ مریض کو کھلایا کریں۔
فوائد :  جریان اور سیلان الرحم کے لیے نہایت مفید ہے۔ بفضلہ تعالیٰ سوزاک کو دور کرتا ہے۔ علاوہ بریں جملہ اعضائے رئیسہ و شریفہ کو تقویت بخشتا اور انہیں اپنے وظائف و فرائض کو باحسن و اکمل سر انجام دینے کے واسطے مستعد کرتا ہے۔ بنائیں اور شوق سے تجربہ فرمائیں۔$ 
$ (۱۰۲)  کشتہ ابرک سفید
گرمی کی اکثر بیماریوں کے لیے ایک جامع دوا ہے۔ نسخہ مجھے میرے عزیز محترم حکیم ملک ناصر مدیر ’’پیام صحت‘‘ لائلپور نے اس شان حصول کے ساتھ بیان کیا۔ کہ میرے استاد جو ایک سنیاسی قسم کے تھے اور ضلع جہلم کے ایک جنگل میں قیام پذیر تھے۔ جہاں میلوں تک کوئی آبادی نہ تھی۔ ایسے جنگل میں ان کا خاندان ایک شاگرد‘ ایک رکھوالی والا کتا‘ دودھ کے لیے ایک بکری اور ایک بلی پر مشتمل تھا۔ حاجت مند لوگ میلوں سے چل کر آتے اور اپنا دکھ درد بیان کر کے دوائی لے جاتے تھے۔ ان کے ہاں یہ سفید پڑیاں کثرت سے چلتی تھیں۔ سب سے پہلے انہوں نے مجھے یہی نسخہ عطا فرمایا جسے میں نے آزما کر حرف بحرف صحیح پایا۔
ھوالشافی :  ابرک سفید پانچ تولہ لے کر ہاتھ سے ورق ورق کریں اور پھر قینچی سے چھوٹے چھوٹے ٹکڑے کاٹ لیں۔ بعد ازاں پتھر کے کونڈے میں ڈال کر تھوڑا تھوڑا شورہ قلمی ڈالیے اور کھرل کرتے جائیں۔ حتیٰ کہ دس تولہ ’’ابرک سے دو گنا‘‘ شورہ مل جائے۔ ازاں بعد گائے کا دہی تھوڑا تھوڑا ملاتے اور زور دار ہاتھوں سے پیستے جائیں۔ جب وہ خشک ہونے کے قریب آئے تو مزید تازہ دہی شامل کر کے کھرل کرتے رہیں۔ کہ سات روز پورے کھرل ہو جائے۔ اس وقت خشک ہونے پر سنبھال رکھیں۔ سفید رنگ کا کشتہ بلا چمک تیار ہو گا۔
ترکیب استعمال :  ایک رتی سے تین رتی ہمراہ دہی کی لسی یا مناسب شربت کے ہمراہ۔
فوائد :  یہ غریبوں کی ٹھنڈک ہے۔ دل کی دھڑکن‘ دست‘ پیچش‘ قے‘ ہاتھ اور پائوں کی جلن‘ پیشاب کا جل کر آنا‘ پیشاب کا قطرہ قطرہ آنا‘ گرمی کا بخار سب کے لیے مجرب ہے۔$ 
$ (۱۰۳)  کشتہ ابرک سیاہ
ابرک سیاہ محلوب حسب حاجت لیں اور اسے آب جغرات بز (بکری کے دہی کا توڑ) تازہ کے ہمراہ تقریباًچار گھنٹے تک مسلسل اور متواتر زور دار ہاتھوں سے کھرل کریں۔ ازاں بعد اس کی ٹکیہ بنالیں اور کسی کوزہ گلی بند کر کے گل حکمت کر کے دس سیر اپلوں کی آنچ دیں اور سرد ہونے پر نکال لیں۔ دوبارہ پھر اسے آب جغرات میں پہر بھر کھرل کریں اور دس سیر کی آنچ دیں۔ اسی طرح کم از کم اکیس آنچیں پوری کریں۔ ازاں بعد باریک پیس کر کسی شیشی میں محفوظ رکھیں۔
ترکیب استعمال :  کشتہ ہذا بقدر چار چاول‘ ست گلو ایک رتی‘ طباشیر چار رتی‘ دانہ الائچی خورد چار رتی کے ہمراہ استعمال کرائیں۔
فوائد :  کشتہ ہذا پرانے بخاروں کے لیے نہایت لاجواب اور مسلمہ دوا ہے۔$ 
$ (۱۰۴)  کشتہ قلعی
قلعی ایک چھٹانک کو دہی کے پانی میں اس قدر گرم کر کے بار بار بجھائو دیں کہ نصف رہ جائے۔ اس کے بعد قلعی گو پگھلا کر پارہ ڈیڑھ تولہ میں ڈال  دیں۔ دونوں کی گرہ ہو جائے گی۔ اس کو کھرل کر کے خوب باریک کر کے رکھیں۔ مگر بجھائو دیتے وقت احتیاط کی ضرورت ہے۔ ورنہ گولی کی طرح چل کر نقصان پہنچا دینے کا اندیشہ ہے۔
ترکیب استعمال :  چار چاول روزانہ بالائی میں ملا کر کھلائیں۔ تین روز کے بعد ایک چاول دوا مذکورہ بڑھا دیا کریں۔ یہاں تک کہ دس چاول تک تین دن کھا کر پھر ایک چاول روزانہ کم کریں۔ جب دوبارہ خوراک چار چاول تک پہنچ جائے تو استعمال چھوڑ دیں۔ بالائی کے کم و بیش کا اختیار ہے۔ اگر بالائی میسر نہ آسکے تو حلوے یا پیڑے میں بھی کھا سکتے ہیں۔
فوائد :  امراض گردہ و مثانہ میں از بس مفید ہے۔ ذیابیطس‘ سوزاک‘ جریان‘ سرعت و رقت اور سیلان الرحم کے لیے مفید ہے۔ علاوہ ازیں ضعف جگر‘ حرارت بدن اور پرانے بخاروں کو دور کرتا ہے۔ اعضائے رئیسہ کو تقویت دیتا ہے۔$ 
$ (۱۰۵)  کشتہ فولاد
ایک تولہ برادہ فولاد کا محلول لے کر ایک سیر دہی کے ہمراہ آہنی کڑاہی میں ڈال کر پکائیں۔ جب مثل حلوہ ہو جائے تو مٹی کے سکورے میں گل حکمت کر کے دس سیر اپلوں کی آنچ دیں۔ سرد ہونے پر نکال لیں۔ بس کشتہ اکسیر فولاد تیار ہے۔$ 
$ (۱۰۶)  برادہ محلول کر نے کی تر کیب 
 ایک تولہ برادہ فولاد لے کر ایک پائو آب ثمر جامن یا آب بیخ پوست جامن کے اندر چینی کے ایک برتن میں ڈال کر برتن دھوپ میں رکھ دیں۔ دن میں دو تین مرتبہ کسی صاف لکڑی سے ہلا دیا کریں۔ تھوڑے ہی عرصہ میں برادہ حل ہونا شروع ہو جائے گا۔ جب یہ عرق خشک ہو جائے تو محض سادہ پانی حسب ضرورت ڈالتے رہیں۔ اور کبھی کبھی انگلی سے ٹٹول کر دیکھ لیا کریں کہ آیا سارا برادہ حل ہو گیا ہے یا ابھی کچھ باقی ہے۔ بس اس طرح آہستہ آہستہ تمام برادہ حل ہو جائے گا۔ یہی برادہ فولاد کا محلول ہے۔ جو اس کشتہ میں استعمال کیا گیا ہے۔
نوٹ :  یاد رہے کہ چینی کا برتن ننگا اور کھلا نہیں رہنا چاہیے۔ بلکہ ہر وقت اوپر سے ڈھکا رکھیں۔
فوائد :  جن افراد میں خون کی کمی ہو یا خون میں سرخی والا جزو جس کو انگریزی میں ریڈ کارپسلز کہتے ہیں۔ کم ہو جانے کی وجہ سے ان کا رنگ پھیکا یا زرد سا رہتا ہو۔ ان کے لیے یہ کشتہ اکسیر کا حکم رکھتا ہے۔ چند ہی دنوں کے استعمال سے رنگ سرخ مثل سیب کے ہو جاتا ہے۔ چہرہ پر رونق آجاتی ہے۔ ھاضمہ کو بے انتہا تقویت دیتا ہے۔ بلکہ جن کا معدہ غایت درجہ کا کمزور ہو ان کو اپنی دیوار صحت کو استوار کرنے کے لیے کشتہ فولاد ایک لاجواب تحفہ ہے۔ بھوک بہت لگتی ہے ضعف جگر کے مریضوں کے لیے بھی اکسیر ہے۔ ریزش کا قلع قمع کرتا ہے اور مقوی اعصاب ہے۔ پرانے دستوں حتیٰ کہ سنگرھنی کو بھی مفید ہے۔ سلسل بول کے لیے بھی عجیب فائدہ مند ہے۔ نیز طحال کو قطع و برید کر کے قدرتی حالت پر لوٹاتا ہے (سنیاسی)۔$ 
$ (۱۰۷)  کشتہ فولاد شنگرفی
برادہ فولاد جوہر دار تین تولہ‘ دہی ترش پائو بھر میں بھگو دیں۔ جب دہی خشک ہو جائے اسے کھرل کر کے چار سیر کی آگ دیں۔ اور نکال کر تین ماشہ شنگرف ملا دیں اور گھیکوار کے شیرہ سے ایک پہر کھرل کر کے کوزہ میں مضبوطی سے بند کر کے دو سیر کی آگ دیں اور دوسری مرتبہ دو ماشہ شنگرف ملا کر بدستور ایک پہر کھرل کریں۔ اسی طرح سات آنچیں دیں۔ ہر بار سات ماشہ شنگرف ملانا ہے۔ سوائے آخری آنچ کے شنگرفی رنگ کا کشتہ فولاد تیار ہو گا اور کل تیرہ ماشہ شنگرف صرف ہو گا۔
خوراک :  نصف رتی سے ایک رتی تک مکھن یا بالائی میں کھلائیں۔
فوائد :  حد درجہ مقوی باہ اور ممسک ہے۔ معدہ‘ جگر اور مثانہ وغیرہ کو طاقت دینے کے علاوہ رنگ روپ اور چہرہ کو آب و تاب بخشتا ہے اور مقوی اعضائے رئیسہ و شریفہ ہے۔ متواتر تین ماہ استعمال کرانا چاہیے۔$ &